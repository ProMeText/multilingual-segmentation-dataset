Ashmole MS. 1396.

 

 Now þese chapitles of þis book ben y-ordeyned, I wole
fulfille my purpos pursuynge ech chapitle bi ordre, & confermynge my
wordis aftir þe auctorite of myn auctouris and wiþ experiment þat I haue
longe tyme vsed wiþ þe help of god. 

Al þing þat we wolde knowe, bi oon of .iij. maners þat we moun knowe,
eiþir bi his name, or by his worchinge, or bi his verri beynge schewynge
propirte of him-silf In þis þre maner we moun knowe surgerie bi
expownynge of his name; for siurge comeþ of siros, þat is a word of gru,
& in englisch siros is an hand, & gyros gru, þat is worchinge in
englisch For þe ende & þe profite of syurgie is soþfastnes of a
þing, bisie him nouȝt to knowe þe name of a þing, but þe worchinge & þe
effete of þe same þing Therfore he þat wole knowe what siurgie is, he
moot vndirstonde, þat it is a medicinal science, which techiþ us to
worche wiþ handis in mannes bodi, wiþ kuttynge or openynge þe


 

parties þat ben hole & in helynge þo þat ben broken, or kutt, as þei
were toforn, or ellis as nyȝ as a man may, & also in doynge
awey þat is to myche skyn: as wertis or wennys, or þe fleisch to hiȝe 

 Þe secunde chapitle of Þe firste tretis is of Þe qualitees, maners,
and kunnynge of a surgian 

Nedeful it is þat a surgian be of a complexcioun weel proporciound, and
þat his complexcioun be temperat Races seiþ, who-so is nouȝt semelich,
is ympossible to haue good maners but
folowen þe lijknes of an yuele complexioun A surgian muste haue handis
weel schape, longe smale fyngris, and his body not quakynge, & al must
ben of sutil witt, for al þing þat longiþ to siurgie may not wiþ lettris
ben writen. He muste studie in alle þe parties of philofie & in logik,
þat he mowe vndirstonde scripturis; in gramer, þat he speke congruliche;
in arte, þat techiþ him to proue his
proporciouns wiþ good resoun; in retorik þat techiþ him to speke
semelich. Be he no glotoun, ne noon enuyous, ne a negard; be he trewe,
vnbeliche, & plesyngliche bere he
him-silf to hise pacientis; speke he noon ribawdrie in þe sike mannis
 hous 


 

ȝeue he no counseil, but if he be axid; ne speke he wiþ no womman in
folie in þe sik mannes hous; ne chide not wiþ þe sike man ne wiþ noon of
hise meyne, but curteisli speke to þe sijk man, and in almaner sijknes
bihote him heele, þouȝ þou be of him dispeirid; but neuer þe lattere
seie to hise freendis þe caas as it stant Loue he noon harde curis, &
entermete he nouȝt of þo þat ben in dispeir. Pore men helpe he bi his
myȝt, and of þe riche men axe he good reward Preise he nouȝt him-silf
wiþ his owne mouþ, ne blame he nouȝt scharpliche oþere lechis; loue he
alle lechis & clerkis, & bi his myȝt make he no leche
his enemye. So cloþe he him wiþ vertues, þat of him mai arise good fame
& name; & þis techiþ etik. So lerne he fisik, þat he mowe wiþ good rulis
his surgerie defende & þat techiþ fisik Neþeles it is nessessarie a
surgian to knowe alle þe parties and ech sengle partie of a medicyn. For
if a surgian ne knewe nouȝt þe science of elementis, whiche þat ben
firstmoost force of natural þingis & of dyuers lymes, he mai not knowe science of coniouncions, þat is to seie, medlyngis &
complexiouns þat ben nessessarie to his craft A surgian muste knowe
þat alle bodies þat ben medlid vndir þe sercle of þe moone, ben
engendrid of foure


 

symple bodies, her lijknes ech in oþere medlynge; þat is to seie: fier &
watir, erþe & eir: þese elementis for þe vttirmeste
eende, & þe vttermeste contrariouste of here qualitees were fer drawen
from bodilich lijf; but whanne her qualitees, þat is to seie, maner of
beynge, comen into medlynge, so þat þe leeste partie of þat oon entre
into þe leeste partie of þat oþer partie, medlynge brekiþ her
contrariouste; & þerof comen a newe foorme, & a newe complexcioun of þe
medlynge of her substaunce Also þe medlynge of qualitees & þe
quantitees is fer drawen from þe contrariouste of þe same elementis, &
so complexioun is nyȝ brouȝt to a mele; & so þat þat is medlid is more
able to resceiue þe noble foorme of lijf, þe which nobilite aboue alle
bodies I-medlid is founden in mannes spirit. But for þat þe qualitees
þat wiþ þo bodies of elementis comen into medlynge, & it is
vnpossible to departe þo qualitees from bodies þat ben foure: hoot,
coold, moist & drie, & complexiouns ben bi hem, it is nessessarie to
fynde in bodies þat ben medlid foure complexiouns Complexioun is no
þing ellis but a maner qualite medlid in worchinge & suffrynge of
contrarious qualitees þat ben founden in elementis, so þat þe leeste
partie of ech element entre into þe leeste partie of þe oþere. & for þat
ilke


 

.iiij. complexiouns, hoot, moist, coold & drie, sumtyme ben y-componed,
þat is to seie, medlid, þer comen in hem .viij. as: hoot & drie, hoot &
moist, & coold & drie, and coold & moist Foure of þese ben symple, and
foure componed; & for þilke .viij. sumtyme ben wiþ mater, & sumtyme
wiþoute mater þer ben .xvj.; & for þilke xvj. aftir sum consideracioun
moun be naturel to summan, & summan vnnaturel þer moun be .xxxij.
Neuereþelatter among alle þe complexiouns þat man mai fynde, þat is
componed of dyuers qualitees, þere ne is noon so temperat, as is mannes
complexioun; & hauynge reward to mannes complexioun, alle oþere þingis
 I-clepid, hoot, coold, moist, eiþer drie. Whanne þat a mete or a medicyn haþ suffrid kyndely heete þat
is in man, þat heetiþ him nouȝt, ne drieþ him nouȝt, ne moistiþ hym
nouȝt, so þat mannes complexioun may not conseyue wheþer it coldiþ him,
heetiþ or drieþ or moistiþ him: it is clepid temperat & þilke þing þat
we seie is hoot in þe firste degree, þat is I-heet of kyndely heete þat
is in oure bodies, & heetiþ oure bodies wiþouten greuauncis & þilke we
seien to be hoot in þe secunde degree, which þat is het of oure kyndely
heete, so heetiþ oure bodi þat he ne myȝte heete us no more wiþoute
greuaunce 


 

þilke we seie to be hoot in þe þridde degree, which þat is het of kyndely heete bryngiþ to oure bodi sensible greuaunce. &
þilke is in þe fourþe degree, þat is hot of 
vnkyndely heete, distroieþ þe bodi openliche & in þis same maner ȝe
moun knowe degrees þat ben colde I mai preue in þis maner, þat it is
nessessarie a surgian to knowe complexiouns of bodies, lymes, & of
medicyns. Take .ij. men þat ben of oon age, & lete hem ben I-woundid wiþ
a swerd or a knyf þwert ouer þe arm in oon hour & in
oon place; oon of þe men is of an hoot complexioun & a moist,
þat oþer of a cold complexioun & a drie. Þe comoun seiynge of lewid men
is þat þei schulden boþe ben helid on o maner; but resonable surgerie I-
preued techiþ us, þat þei ne schulde not boþe be helid aftir oon maner 
For he þat haþ an hoot complexioun, & a moist, may liȝtly haue an hoot
enpostym—þat is an hoot swellynge—& þat may be cause of an hoot feuere.
What schalt þou þanne do? þou must loke, wheþer he haþ bled myche blood
at his wounde, and þanne it is weel; ellis lete him blood of þe
contrarious arme, or ellis—of þe oon same side, if strenkþe & age
acorde; or ventose him on þe two buttokkis, if þat he be feble. & if he may not
schite oones a day, helpe him


 

þerto, or with clisterie, or wiþ suppositorie. & brynge þou þe parties
of þe wounde togidere þoruȝ sowynge, or wiþ plumaciols—þat ben smale
pelewis—or wiþ byndynge, if þat sewynge be nouȝt nessessarie, & þanne
worche aboute þe wounde, as it is told aftir in þe book. But aboute þe
wounde leie a medicyn defensif, of bole armonyac , oile of rosis, & a litil vynegre; so þat þe
medicyn touche þe brynkis of þe wounde, þat humouris moun not haue her
cours to renne to þe wounde; & we forbeden him wiyn, mylk & eiren &
fisch þat engendriþ myche blood But he schal ete for his mete growel
maad of otemele, eiþir of barli mele wiþ almaundis; & generaliche he
schal vse a streit dietynge, til þat he be sikir þat he schal haue noon
hote enpostym. & if þat we kunne fende him fro a feuere & apostym, þe
science of his complexioun techiþ us, þat he may of his sijknes soone be
hool þe oþere of þe cold complexioun schal not be leten blood ne
ventusid, for blood schulde be kept in him, as for tresour Forbede hem
neiþir wiyn ne fleisch, for þe stomak þat is so feble ne myȝte nouȝt
engendre nessessarie mater of blood þat longiþ to þe wounde Ne we
drede nouȝt in him þe feuere, for his complexioun is nouȝt able to
resceyue þe feuere We moun


 

fynde a medicyn maad in oon maner þat worchiþ dyuers effectis, & he be
I-leid to dyuers complexiouns Grene vitriol, & he be do to a man of a
drie complexioun engendrith fleisch ; & if þou leie
 him on moist compleccioun, he greueþ nouȝt oonliche, but
corrodith it; and neþeles vitriol haþ but oon maner worchinge, þouȝ þat
he worche dyuersliche in dyuers complexiouns Riȝt as þe worchinge of
þe sunne is dyuers, nouȝt for þe sunne, but for þe worchinge of dyuers
bodies into whom he worchiþ Vitriol drieþ wondirfulliche myche: in
drie bodies he defendiþ þe
smale lymes myȝt to aȝenstonde his miȝt,
wherfore he may nouȝt but drie þe superfluytees þat he fyndiþ in þe
wounde; & whanne þo ben y-dried, kynde engendriþ fleisch. In moiste
bodies, for þat þe smale lymes ben feble & moun not wiþstonde þe
strenkþe of þe vitriol, þe fleisch meltiþ vndir it, & so bi vitriol þe
fleisch rotiþ. & þat is seid of dyuers complexiouns, is y-seid of dyuers
lymes Galioun seiþ: If þat tweye woundis ben euene I-quytturid, & þe
oon be a drie lyme, & þe oþer a moist lyme, þat þat is þe drie lyme
nediþ þe moister medicyn And if þat .ij. lymes leeue ben I-woundid þat ben lich


 

in complexioun, & þe oon haþ myche quytture & þe toþer litil, he þat haþ
þe myche quytture, nediþ to han þe drier medicyn 

 Iohannes damascenus seiþ, Medicyns & enplastris schulden ben
acordynge to þe lymes þat þei ben leid on Galienus: a kyndly þing
schal be kept wiþ a þing þat is kyndly þerto And þat is aȝen kynde
schal be doon awei with þing þat is contrarie þerto If þat a surgian
knew not complexiouns of lymes & of bodies, he schal nouȝt conne to
schewynge hise medicyns aftir þat kynde askiþ. A surgian must knowe
generacioun of humouris, if he wolde knowe þe science & þe helynge of
apostymes, as it schal be declarid in þe tretis of apostymes. He muste
knowe þe dyuersitees & þe profitis & þe officis of lymes, þat he mowe
knowe, what lymes han a greet worchinge in mannes body, & whiche ben of
greet felynge, & whiche moun bere a strong medicyn & þe vertues of
lymes þou must knowe, þat he se, whanne þe worchinge of ony vartu failiþ
in ony lyme, þat he mowe helpe þe vertu & þe same lyme failynge. & if he
haue þe science of knowynge of vertues, þe science of spiritis schal
nouȝt be hid fro him. Alle þese þingis bifore seid ben but natureles, &
þei ben but techinge of medicyns speculatijf 

Also he muste haue knoulechinge of þingis þat ben not naturels, þat he
kunne chese good eir to him þat is woundid or ellis haþ


 

a boch Woundis
moun not be dried in a moist eir & a vapouris, but
þei þat ben woundid musten ben chaungid fro þat moist eir to a swete
cleer eyr & a drie In wyntir he muste kepe him fro cold; for no þing
greueþ so myche boones & senewis as cold 
þat ben I-woundid & in somer he muste haue temperable eir. It is
nessessarie þat he kunne dietyn his pacient, as I schal telle in þe same
chapitle of dietinge also he muste ordeyne meuynge & reste, as it nediþ to þe same sijk man for if þat he
be woundid in þe heed eiþer haue ony puncture of ony senewe, it is
nessessarie þat he reste & dwelle in stillenes & haue an esy bed & a
soft; lest he suffre ony traueile of his lymes But if þat olde woundis
wiþout akynge weren in his armes, it were good to him, þat is sijk, to
walke on his feet, & lete his arme be bounde to his necke; & if þat þe
wounde be in hise schynes & in hise feet, it were good þat he lay &
traueilide wiþ hise hondis Also a surgian, in al þat he
myȝte, he muste tempere a sijk mannes slepinge; for to myche slepinge
engenderiþ superfluyte & febliþ his vertewes, & coldiþ & lesiþ al his
bodi To myche wakinge dissolueþ & confoormeþ hise
spiritis &


 

makiþ scharpe hise humouris; it bryngiþ vnkindly drowþe to woundis, & is
cause of akynge Also he muste kunne evacuener him þat is ful of yuel
humouris & fulfille him þat is waastid, þat he brynge sike men to good
temperaunce; ellis a wounde mai not be heelid Entempre he þe herte of
him þat is sijk, for to greet wraþþe. makiþ þe spiritis renne to myche
to þe wounde & þat is caus of swellynge; to greet drede, ouþir vttereste
 of heelþe of his wounde, holdiþ þe spiritis wiþinne his
bodi, þat mater mai not come to heele his wounde Þese .vj. þingis ben
clepid vnnaturel, 
which techiþ a man speculatijf of leche craft.

He muste knowe þe sijknes: as olde wounde, festre, cankre & alle oþere
soris, þat he traueile not in veyn & brynge þe sike man to his deeþ 
For ech dyuers soor nediþ dyuers helpingis. He muste knowe þe cause of
þe wounde ffor a wounde, þat is maad wiþ a swerd eiþer a
knyf, must oþerwise be heelid, þan he þat is maad wiþ stoon eiþer
fallinge And a wounde þat is biten wiþ an hound schal oþerwise be
heelid, þan he þat is biten with a wood hound; as þou schalt fynde soone
told in þe book herafter & he muste knowe þe accidentis þat ben aboute
a wounde for þe wounde schal neuere heele, til þe accidentis be
remeued awey accidentis is


 

a þing þat falliþ to a wounde out of kynde as hoot, cold, drie, eiþer to
myche moistnes, crampe & oþere þinges aȝens kynde A surgian muste
ordeyne dietynge in dyuers maner, as it is told in þe chapitle of
dietynge; & whanne it is nedeful, he muste ȝeue dyuers drinkis Galien:
Laxatiues & vometis ben nedeful to hem, þat han olde rotid woundis &
stynkynge For whanne þe bodi is purgid fro wickide humouris, þe
wickidnes of þe mater renneþ fro þe wounde & so þe wounde is sunner
helid He þat biholdiþ alle þe parties of a medicyn, he may weel se þat
it is nessessarie a surgian to knowe phisik, & oþer dyuers science, as I
haue told tofore in þe book.

 þe .iij c^o . of þe firste techinge is of intencioun of a surgian 

 Al þe entencioun of a surgian, how diuers þat it be, it is
on þre maners þe first is vndoynge of þat, þat is hool þe
secunde to hele þat, þat is broke þe .iij. is remeuynge of þat, þat is
to myche; so þat it be don with hand craft ffor al entencioun of a
surgian is vndir þese .iij. entenciouns, or ellis vnder oon of hem A
surgian vndoiþ þat þat is hool, whanne he letiþ blood, eiþer garsiþ,
 Lat. scarificat; Fr. gerçer; med. Lat. gersa, garsa. See
Cathol. Angl., p. 150.] eiþer brenneþ, eiþer settiþ on watirlechis, for
þis is a


 

surgiens craft; þouȝ we for oure pride haue left it to barbouris & to
wymmen for Galion & Rasis diden it with her hondis, as her bookis
tellen. And we vndoon þat, þat is hool, whanne þat we kutten þe veynes,
þat ben in þe templis & þe forheed & maken cauterizaciouns for þe
sijknes of þe yȝen And whanne þat we maken cauteries in þe heed & in
dyuers placis of þe bodi, as I schal telle in þe chapitle of
cauterisynge Þe secunde entencioun is to hele þat, þat is broken as
woundis, olde woundis, festris, cankris & in bringyng to her placis
ioyntis þat ben oute & in helynge boones þat ben to broken Þe .iij.
intencioun is to remeue þat, þat is to myche, as scrofulus of
þe heed & þe necke & oþere parties of þe bodie cataractis —is a watir þat comeþ bitwene þe white of
þe iȝen & þe appil; sebel—þat ben veynes þat ben in þe whiȝt of þe iȝen
& beþ ful of blood vngula—is a þing, þat bigynneþ bi þe nose & goiþ
ouer þe iȝe til he keuere al þe iȝe—& knottis, þat ben in þe iȝe & oþer
siknes of þe iȝe; & in doynge awey polippis, þat is fleisch þat growiþ
wiþinne þe nose; wertis & wennys; ficus, þat is superfluyte þat growen
vpon þe skyn of þe pintils hede wiþoute, emerawdis & a skyn þat enclosiþ a wommans priuy
membre, þe


 

sixte fingre of þe hond & manye superfluytees þat beþ nouȝt semelich to
a mannys body

 þe firste chapitle of þe secunde tretis is an vniuersal word of smale
lymes & her helpingis, & of generacioun of embrioun, þat is þe child, in
þe modir wombe 

Galienus seiþ, þat it is nessessarie a surgian to knowe anotamie; ne
leeue we nouȝt þat ech brood ligament is a skyn, & ech round ligament to
be a senewe, so bi his opinyoun he myȝte falle into errour Þerfore I
þenke to ordeyne a chapitle of þe kynde & of the foorme &
helpinge of alle smale lymes Auicen seiþ knoulechinge of a þing, þat
haþ cause, mai nouȝt be knowen, but bi his cause. Þerfore we moten knowe
þe cause, membriorum consimilium, þat is to seie, smale lymes. & I wole
telle þe generacioun of embrioun: þat is to seie, how a child is I-gete
in þe modir wombe Galion & auicen tellen, þat of boþe þe spermes of
man & of womman, worchinge & suffrynge togideris, so þat ech of hem
worche in oþir & suffre in oþir, embrioun is bigete But the worchinge
of mannes kynde is more myȝtiere, & wommans kynde


 

more febler For riȝt as þe roundeles of chese haþ bi him-silf wei of worchinge & þe
mylk bi wey of suffrynge, so to þe generacioun of embrion mannes sperme
haþ him bi wei
of worchinge & wommans sperme bi wey of suffrynge & riȝt as þe
rundelis & þe
mylk maken a chese, so boþe þe spermes of man & womman maken generacioun
of embrioun. Þouȝ þat alle þe smale lymes of a child ben I-geten of boþe
two spermes, neþeles, to cloþe hem with fleisch & wiþ fatnes, comeþ to
hem menstrue blood Þe maris of womman haþ
an able complexcioun to conseiuen; & of hir kynde he castiþ þe spermes
to þe deppest place of hir; & of hir nature he closiþ hir mouþ, þat þer
myȝte not entre the poynt of a nedle & þanne þe foormal vertu which
almyȝty god haþ ȝeue to þe maris ordeyneþ & diuidid euery partie of þese
spermes in her kynde, til þat þe child be born Vndirstonde þat þe
fleisch & þe fatnes is mad of menstrue blood, þe boones & gristlis,
ligamentis & senewis, cordis, arteries, veynes, panniclis—þat ben smale
cloþis—& þe skyn beþ engendrid of boþe þe spermes, as auicen & oþere
auctouris tellen If þat ony of þe lymes þat ben engendrid of þe
spermes ben doon awey moun neuere veriliche be restorid, for þe
mater of hem is þe sperme of þe


 

fadir & of þe modir; but þe fleisch the which mater is blood, þat is
aldai engendrid in us, may weel & verriliche be restorid Þese smale
lymes han dyuers foormes, complexciouns & helpingis aftir þe dyuersitees
of þe proporciouns of þe mater, which þat þei ben maad of for þouȝ þat
alle þe lymes ben maad of oon mater I-medlid, neþeles in ech of þe smale
lymes þer is a dyuers proporcioun of mater, for þe which
mater þei taken dyuers foormes & dyuers helpingis. Almyȝti god ȝeueþ to
ech þing of his foorme after þat his mater is proporciound disserueþ 

Þe boon is þe first of þe consimile membris—þat is oon of þe smale
lymes; þe which ben cold & drie & he haþ dyuers
foormes in mannes bodi: for he helpiþ dyuerslich þe cause whi þer ben
manye dyuers boones in mannes bodi is, for sumtyme it is nede to meeue
oon lyme withouten anoþir & þat were impossible, if þat al þe bodi were
but oon boon Anoþer cause whi þer ben manye boones: for summe defenden
þe principal lymes from harm, as þe brayn scolle from þe brayn of þe heed summe ben foundementis, as þe boones of
þe rigge & of þe schenes & of þe armes summe ben as additamentis þat
ben in þe side of þe rigge boon, & summe to fulfille the holownes of
summe ioyntis, as þe handis & þe feet;


 

& summe þer ben þat þe roundnes of þe boon myȝte entre into þe holownes
of þat oþer boon & non les schulde not lacke his meuynge as þe
schuldre boones & þe hipe boones. Þou maist fynde how manye boones þer
ben in þe .ij. tretis, where schal be told pleynlier þe
anotamie of consimile membris of al þe bodi from þe heed to þe foot.

A gristil is cold & drie, & is neischere þan a boon, & hardere þan þe
fleisch, and in þe fleisch he haþ sixe helpingis þe firste, þat þat
schulde be a meene bitwene þe vttir ende of þe hard boon & þe neische
fleisch þe .ij. þat þe harde schulde not hirte þe neische, nameli in
þe tyme of compressioun, & in þe tyme of smytinge þe .iij. þat þe
eende of þe boones whiche þat ben in þe ioyntis schulden haue a softere
confutacioun 
in her ioyntis þe fourþe, þat he schulde fulfille þe office of þe boon
to susteyne a brawne, meuynge a membre þat haþ noon boon, as þe ouer lid
of þe iȝe þe fifþe: for it is nessessarie a gristil to ben in place,
þat is nouȝt ful hard as þe þrote bolle; for þe eende of þe þrote bolle
is gristeli þe .vj.: for it is nessessarie summe lymes to han a
sustentacioun, and applicacioun, þat
is foldynge, to be streyned & drawen abrod as þe noseþrillis & þe
gristile of þe eere.


 

Lygament is cold & drie, and goþ out of þe boones & haþ þe foorme of a
senewe. & he may be bowid, but he feliþ nouȝt; & he haþ
foure helpingis þe firste is, þat he knyttiþ oon boon wiþ anoþer it
is nessessarie, þat oon boon be knytt wiþ anoþer, þat many boonys myȝten
make oon bodi as oon boon, & neuereþelatter ech membre myȝte meue bi
him-silf, & þerfore þe ligament is as bowable & incensible for if þat
it hadde be censible, þei myȝten nouȝt han I-susteyned þe traueile & þe
meuynge of þe ioyntis & if þat he hadde be inflexible as a boon, of
whom he comeþ of, oon lyme myȝte not han meued wiþouten anoþer þe
secunde help is, þat he is ioyned wiþ senewis to make cordis & brawnes 
þe þridde help is þat he schulde be a restynge place to summe senewis 
þe fourþe þat bi him þe membris, þat ben wiþinne þe bodies, schulden ben
y-teied, þe whiche þat neden hangynge.

A corde is cold & drie, & he
comeþ from þe brayne, eiþer from þe mucha ; þat is þe marie of þe rigge boones From þe brayn
comen .vij. peire cordes. & þei ben clepid sensible senewis ffrom þe
nucha þer comen xxx peire cordis & oon bi him silf & þei ben mouable 
And alle þe cordis þat comen of þe brayn & nucha, haþ


 

boþe felynge & meuynge. & þe cordis ben white, bowable, strong & towȝ. &
of her kynde þei bryngen meuynge & felynge to lymes. & for þat it is
long & dyuydiþ a mistake for to dyvyde. Latin: De divisione
vero membrorum multum longa est doctrina.] alle þe parties of þe senewis

as þei ligge; in þe whiche placis þou must be war whanne þou schalt
kutte eiþer brenne whanne þat we schulen ordeyne anotamie of official
membris & of her woundis Official membris is to seie: a fyngir, a
ioynt, an hand, eiþer a foot oþere lymes of office 

Arteries ben hoote nouȝt of her owne kynde, but for þe hoot blood & lijf
þat goiþ in hem from þe herte. Of her kynde þei ben colde & drie & þei
han two cloþis, outcept oon þat goiþ to þe lungis; þe ynnere corde is
stronger & grettere, þat he mowe wiþholde a meuable mater & an hoot. &
her bigynnynge is in þe lift side of þe herte. & þere bigynnen two
arteries; oon goiþ to þe lunge & haþ but oon coote and sprat in þe same
lunge, & þere endiþ & bringiþ blood to þe lunge, bi whom he is
norischid, & spirit of lijf, and þat he myȝte brynge from þe lunge eir
to þe herte for to entempre þe fumosite of hete of þe herte. & þis
arterie is y-clepid venales. & it


 

is a maner veyne, for as myche as he ne haþ but oon coote, and þerfore
he is þe more obedient to be drawe abrood þoruȝ out alle þe lungis; &
also þat þe blood þat norischiþ þe lungis myȝte liȝtly swete out of þis
arterie Þe toþer arterie þat comeþ out of þe lift-side of þe herte haþ
two cootis, bi cause þat oon myȝt not aȝenstonde þe strenkþe of þe
spiritis; & also þat, þat is wiþinne þe arterie, is ful derworþe & nediþ
greet kepinge Þer ben þre helpingis of þe arteries: oon is þat cold
eir myȝte bi hem be drawe & I-brouȝt to þe herte whanne þe arterie is
drawe abrod. Þe secunde is, þat þe fumosite myȝte be cast out whanne he
is constreyned þe þridde is, þat þe spirit of lijf myȝte be brouȝt bi
hem to al þe bodi þese arteries ben deuydid many weies; whos
dyuysiouns man mai nouȝt conseyue bi his witt, ne þei ben nouȝt dredful
to surgiens craft, but whanne þou schalt drede þe arteries I
schal telle þee in her placis 

Veynes bi cause of her bodies ben deemed cold & drie; for þe blood þat
is withynne hem þei ben deemed hoot; & alle þe veynes han her
bigynnynge at þe lyuere, in þe which lyuere .ij. veynes han
pryncipal bigynnynge oon veyne bigynneþ of þe holowȝ side of þe
lyuere. & is clepid porta —þat
is a ȝate & her office is to drawe 


 

fro þe stomak & þe guttis bi mene of þe veynes miseraices ; & þilke chilum sprediþ þoruȝ al
þe lyuere bi mene of veynes capillares Chilum is þe licour of þe mete, whanne it goiþ out of þe stomak &
þe guttes Veynis miserak 
ben smale veynes þat comen out of þe veyne þat is clepid porta & cleueþ
on þe stomak & þe guttis Venes capillares, þat ben veynes as it were
heers of a mannes heed 

After hem comeþ panniclis—þat is to seie smal clooþ, þat is maad of
sutil þredis of senewis, veynes & arteries wherfore þei ben colde &
drie & censible & þei han þre helpingis þe firste is: þat þei moun
bynde manye þingis in oon foorme, as þe panicle of þe heed byndiþ seuene
boones þe secunde Iuuament is: þat þei hangen & bynden summe membris
wiþ oþere as þe reynes to þe rigge & þe maris to þe rigge þe þridde
helpinge is: þat þe membris þat ben incensible bi her kynde,
bi þe panniclis þat wrieþ hem velen bi accident: as þe lungis, þe
lyuere, & þe splene, & þe reynes. Þes lymes bi her kynde han no felynge,
but what þei felen it is bi accidens of þe pannicle þat wrieþ hem.

Þe fleisch is not hoot, but it
is moist & haþ þre maner lijknes: oon is a symple fleisch, & his
helpinge is to fulfille þe voide placis


 

of smale lymes to brynge hem to a good schap, & þat ech hard lyme
schulde nouȝt hirte oþer wiþ confucacioun togidere Anoþer maner fleisch þer
is þat is glandelose, þat is as it were accornis, &
his Iuuament is þat he turne 
humedites, þat is to seie moistnes to her heete; as þe glandelose
fleisch of wommans brestis þe which þat turneþ þe blood þat is drawen
from þe maris into mylk; & þe glandelose fleisch of þe ballockis, þat
turneþ þe blood into sperme & þe glandelose fleisch of þe chekis þat
engendriþ spotil þe þridde maner fleisch is a fleisch þat is in
brawnys, þat is clepid a brawn fleisch, for he is medlid wiþ sutil
þredis of cordis, as I schal telle after þe whiche helpingis schal be
told in þe anotamie of þe brawn.

At þe laste is þe skyn þat is temperat in al her qualitees; & it is maad
of smale þredis of veynes, senewis, & arteries, þat makiþ him censible,
& ȝeueþ him liȝf & worchinge, þat ben gouernouris of al þe bodi. & þe
skyn is maad temperat, for he schulde knowe hoot, coold, moist, & drie,
soft, hard, scharp, & smoþe & if þat þe skyn were as sencible as a
senewe, þanne a man myȝte not dwelle in erþe ne in hoot eir; ne þe skyn
of þe fyngris endis þe whiche þat is more temperat þan ony oþir skyn of
þe bodi ne schulde nouȝt be a


 

good demere in knowynge hoot, cold, hard, scharp, soft, eiþer neische.

Brawnes þouȝ þat þei be maad of mater medlid, neþeles þei ben rekened
among membris consimiles, for þei comen to þe making of membris
officials Brawn is maad of fleisch, senewe, & ligamentis, & þei ben
instrument voluntarie meuynge. Þe senewe þat comeþ fro þe brayn & þe
nucha, & goiþ forþ to meue þe lymes, is medlid wiþ a ligament & whanne
þe senewe & þe ligament ben medlid togidere, it is clepid a corda & þe
corde is maad for þre skilis. þe firste for a
symple sinewe is to censible ; þe senewe bi him-silf myȝt not
suffre gret traueile & meuynge, but þe felowschipe of þe ligament þat is
incensible lettiþ þe felynge of þe senewe, & bringiþ him to a profitable
temperaunce Þe senewe haþ .ij. oþere defautis: neischenesse and
liȝtnesse. But þo .ij. defautis þe medlynge of þe ligament fulfilliþ
 ; for þe neischenes is temperid & strenkþid, & þe
litilnes is maad more. Þe neischnes comeþ of þe brayn for it is myche, &
þe litilnes comeþ of þe nucha, for it is litil. Þat þat is maad of þis
nerf & þis ligament is clepid a corde; þe which þat meueþ þe lymes to þe
wille of þe soule, whanne þat it is schortid


 

ouþer drawen after þat þe lyme bouwiþ. To þis corde, þer is asocied a symple
 for to make a brawn for þre profitis þe firste profiȝt þat
is in drawynge & wiþdrawynge of þe corde, þe fleisch schulde be as a
pelewe vpon þe which he myȝt reste þe secunde, þat þe fleisch þat is
neische & moist schulde kepe þe corde, þat he drie nouȝt in her
meuynge þe þridde, þat þe makynge of lymes were þe more schaploker.
Þe brawn is maad bowynge as a bowe þat is bent; & for þe kynde wolde
kepe þis complexioun, he cloþide þe brawn wiþ a pannicle 
þe corde whanne he entriþ into þe brawn is departid into many smale
þredis, & þei ben clepid villes —þat is to seie
wrappingis. & þese villes ben of .iij. maner: in lenkþe bi þe which
vertu, þat drawiþ haþ myȝt, in brede, bi þe which vertu þat castide out
haþ myȝt in þwert ouer bi þe which vertu with halt haþ myȝt &
at þe eendis of þe brawn þilke þredis ben gaderid togidere to make a
corde, aftir þat it is nessessarie many cordis eiþer brawnes to ben
engendrid. & official membris ben maad of þese consimile membris, þe
whiche þat ben instrumentes to resonable soule. And in þe ij. tretis I
wole telle þe anotamie of lymes of office.


 

The firste chapitle 

 Þe .iij. techinge is of difference of woundis & of general curis We
schulen undrestonde þat wounde, & old wounde, festre & cankre woundid, &
boon out of ioynte, & a boon to-broken, & apostyme, alle þese ben clepid
vndoynge of þat þat is hool. & alle þese sijknessis, & many oon oþir as
weel, moun falle to consimile membris as to official membris vulnus is
a newe wounde vlcus is an old rotid wounde. I schal tellen
in her placis þe difference of festre & cankre & apostyme; plage
comounly is taken for an oold wounde, & ofte tymes we fynde þat an old
wounde is clepid vulnus, as ypocras seiþ vulnera anua necesse est in
eis os taliefieri & cicatrices concauas fieri: þat is
to seie, it is nedful þat þe boon in an oold
wounde to be rotid & þe cicatrices to be holowȝ Cicatrice is þe place
of þe schynboon þe wounde,
whanne þat it is hool Summe woundis ben symple, & summe compound in
two maner he is clepid a symple wounde oon maner, for he haþ not lost
of fleisch anoþer maner for he haþ noon oþir sijknesse wiþ him, ne is
nouȝt distemperid A wounde compound is clepid contrarie to him þat is
symple but boþe symple & compoundis sumtyme is in þe fleisch or


 

in þe senewe, or in þe boon, or in þe veynes, or in þe arterie also
þese woundis han dyuers cause. Summe comen fro wiþinne of þe malice,
eiþer of to greet multitude of humouris. oþirwhile tobrekiþ þe membre & wiþholdiþ & woundiþ him Cold
matere streyneþ, drie mater kuttiþ, moisture wiþoute mater makiþ no
wounde, but selden with mater, but he drawe þe lyme to
brode. & also þe cause wiþoute mai
be dyuers oþirwhile wiþ a swerd eiþir wiþ a þing þat kuttiþ along, oþer
while wiþ a knyf or wiþ a spere or an arowe þat prickiþ, & summe ben
maad wiþ a staf or wiþ a stoon eiþir wiþ fallynge, & summe ben maad wiþ
bitynge of an hound ouþir a wood hound; & alle þese ben diuers aftir þe
dyuersite of her causis; & also þe maner of helynge is dyuers Al þe
intencioun of helynge of woundis is for to sowden or to helen & to
restoren þat, þat is departid, þe which þat mai not oueral be doon for
if þat membris of office ben kutt of, þei moun neuere be restorid, ne
noon of þe consimile membris mai be restorid, if he be doon awey: as
boonis, pelliculis, gristlis, ligamentis & skyn For þe cause of her
generacioun is þe sperme of þe fadir & of þe modir, as I tolde tofore 
but in place of þing þat is I-lore, kynde restoriþ þat, þat is moost
conuenient to þe place; but fleisch mai be restorid bi cause


 

þat þe blood is engendrid al day in us, & þe blood is þe mater of þe
fleisch & summe seien þat veynes, arteries, & senewis myȝt not be
restorid as þei weren tofore; but þei moun be restorid as
boonys ben But Galion and Auicen & I þat am expert here seiynge, we
 seie þat þei moun be restorid wiþ veri
consolidacioun, whanne þat her kuttynge is litil, & whanne þat þe
senewis þat ben newe kutt & soude aȝen; but þei
moun not be consoudid, whanne þat her kuttynge is myche & greet; &
resoun grauntiþ it Senewis bi kynde ben neische & viscouse; & þerfore
þei moun ben consoudid, & þe veynes
& þe arteries moun be consoudid bi resoun of þe blood þat is in hem. I
þenke to ordeyne ech chapitle bi him-silf after þe dyuersite of lymes &
of placis, þe whiche þat þei ben maad ynne & I wole bigynne at a
symple wounde maad in fleisch 

þe secunde chapitle of þe þridde techinge 

Now we wolen trete of a wounde maad in fleisch. We wolen bigynne at a
symple wounde maad wiþ knyf or wiþ swerd, or spere or arowe, or wiþ ony
oþir þing semblablele to hem.


 

Bynde togideris þilke wounde with a boond þat closiþ þe wounde
togideris, & kepe þilke wounde from swellynge wiþ þe whiȝt of an ey leid
aboue þe wounde, & lete þe wounde be in reste; & þer nediþ noon oþer
cure, namely, whanne þe wounde is wiþoute akynge; but, & þer
be in þe wounde greet akynge, þanne it is a tokene, þat þer is a senewe
prickid vndir þe wounde, eiþer a pannicle þat is bitwene þe fleisch and
þe boon; & þanne þer is anoþer cure, as I schal telle in þe chapitle of
puncture of a senewe. þat I haue heelid a man
þat was smyte wiþ a spere þoruȝ þe fleisch
of þe buttoke, bi þe lenkþe of a fote, but þilke wounde
touchide no senewe, & þat I wiste sikirliche, for he hadde noon akynge 
I heeld þe wounde open aldai wiþ a litil smal tent & a schort, þat I
myȝte wite, if þat he schulde aken on þe morowe, & I comaundide him to
reste & on þe morowe I foond noon inflacioun ne akynge; & þanne I took
awey þe tent & lete þe wounde closen, & so comaundide I him to reste þe
secunde dai In þe þridde day he was hool. & if a wounde were maad wiþ
a swerd or wiþ ony þing þat bitiþ in lenkþe, anoon þou must loke if þe
wounde be so litil þat he nede no sowynge, & þanne brynge þe parties of
þe wounde togideris, þat it may be weel ioyned, & leie aboue þe wounde a
poundir maad oon partie


 

of frankencense, & of two parties of sandragoun, 
& of þre parties of quyk lym, & lete nouȝt þe poudre entre bitwene in þe
wounde but aboue, for þer schal no þing entre in þe wounde, & kepe þe
parties of þe wounde þat ben brouȝt togidere wiþ a plumaciol
 .iij. cornered
maad of herdis or of towe in þis maner:


oon bi þe sidis of þe wounde, so þat boþe þilke plumaciols holde þe
wounde þus iclosed :

& ioyned togidere as it was ioyned arst, or it were kutt & bynde þe
wounde togidere aboue þe plumaciols wiþ a rolle þat goiþ ouerþwert aftir
þis lettre .X. & take a lynnen clooþ & wete him in two parties of þe
white of an ey, in oon partie of oile of rosis, þei ben togidere medlid,
undir þe plumaciols, leid aboue þe wounde þat is brouȝt togidere, for to
kepe þe poudre; & do nouȝt awey þi medicyn
til .iiij. daies ben goon, but if þat þe wounde ake or be to-swollen. &
þanne bynde þe wounde as it was biforn wiþ þe white of an ey; oile,
poudre, & plumaciols. But if þe wounde were so myche, þat byndynge wolde
nouȝt suffice, or were kutt ouerþwert ouer þe lyme, so þat þe parties of
þe lyme myȝt nouȝt wel be brouȝt togideris, þanne sowe þe
wounde on þis maner Ioyne þe lippis of þe wounde, & be war þat noon
oile ne no þing ellis, þat lettiþ consolidacioun, falle
bitwene þe lippis of þe


 

wounde, & haue a nedle þre cornerid, whos iȝe schal be holid on boþe
sidis, so þat þe þred þat is in þe nedle may lie in þe holowȝ place, &
þilke þred schal be twyned, & wiþoute knotte, & I-wexid, & þe lippis of
þe wounde schal be sowid togideris; & þe þred schal be knytt wiþ two
knottis in þe firste place, & in þe secunde place wiþ oon knotte; & so
make as manye poyntis, as it is nessessarie, & ech poynt schal be from
oþir bi þe brede of a litil fyngir, & streyne þe wounde with knottynge &
þe sewynge of þe lippis of þe wounde togidere þat he ake sumwhat, but
nouȝt to myche. & if þat þer nede mo poyntis to be þere þan two,
euermore þer schal be odde poyntis. as .iij. v. or .vij. & þe oon poynt
schal be first from þe oon eende of þe wounde, bi þe space of a litil
fyngir, & þe toþir poynt schal be at þe oþir ende of þe wounde, & þe
þridde poynt schal be in þe myddil of þe wounde & if it be nede to
haue mo poyntis, þanne schalt þou bigynne at þe myddil
poynt, & make as manye poyntis on boþe sidis as it is nede, til þou come
to boþe eendis For bi þis maner of sowynge neiþir partie schal be
crokid, & so þe place mai faire be restorid, & euermore take kepe þat
 þe wounde be not depe, þi sowynge schal be nouȝt deep & if þi
wounde be deep, þi sowynge schal be deep, þat alle þe parties of þe
wounde moun


 

be ioyned For if þe wounde were deep, & þi sowynge not deep, nede þer
muste be in þe depþe of þe wounde a greet holownes, to þe which holownes
blood & quyttere schulde be cast; & þilke quyttere & blood schulde lette
þe helynge of þe wounde. & þe poudre þat is seid in þe same chapitle,
schal be leid aboue on þe same wounde; & þou schalt kepe þe sewynge & þe
parties of þe wounde þat I brouȝte togidere wiþ plumaciols þre cornerid,
& wiþ alle þe oþere þingis þat ben in þis chapitle tofore seid And if
þat a wounde haþ be to longe in þe eir open, which þat is þe cause of
quyttere þat lettiþ consolidacioun, þanne we musten clense þe wounde wiþ
þis mundificatif þat is maad of flour of wheete & hony & water & mel
roset, I-colat, þat is to seie, clensid from þe rosis, and
of barly mele Of þese mundificatyues þou schalt haue a ful techinge in
þe laste tretis 

But if þe wounde be compound, a leche muste haue as manye intenciouns as
þer ben accidentis to þe wounde I sette an ensaumple. I suppose þat a
wounde be compound wiþ holownes & lesynge of fleisch & of skyn, & þere
be myche quytter, & also þat þer be apostyme, & þer be a greet akynge;
al þis is clepid a wounde compound þanne schulen we nouȝt onliche take
hede to consolidacioun of þat wounde: þat is to seie, helynge; but first
we schulen aswage


 

akþe & apostymes, as it schal be teld in þe chapitle of an enpostyme &
of akynge Aftirward we schulen clense þe quytture, & aftir þat
regenere fleisch, & at þe laste brynge ouer cicatrice. In alle þe
worchingis of medicyns, where þat akþe is, first we schulen aswage akþe,
for aboue al oþir þing strong akynge ouercomeþ myȝt of vertu & strenk
þe & also resoun telliþ; membris 
þat han akþe, þilke akþe is cause of drawynge from þe oþere placis to þe
membre þat akiþ þe worste þing of þe humouris Auicen seiþ:
humouris ben drawen to lymes þat aken for .ij. causis: o cause, for
kynde & spiritis rennen to þe feble lyme þe
swellynge schal eer be heelid þan þe wounde Galion & Auicen tellen:
þat al þing þat consowdiþ þe wounde greueþ þe wounde, if þat þer be
apostyme wiþ þe wounde & þe quytture schal be clensid or þou leie ony
regeneratijf to holowȝ woundis. Auicen telliþ þe cause, whi þat yuel
fleisch growiþ in a wounde If þat a leche wolde bisie him wiþ a
medicyn regeneratijf to regendre fleisch in a wounde, & er þan þe
quytture were clensid & whanne þat þe wounde is clensid, þanne we
schulen fulfille þilke holownes wiþ fleisch or þat þe wounde be


 

heelid, lest perauenture þat þer dwelle an holownesse vndir þe wounde, whanne þat he is
helid, in whom þat quytture schulde be engendrid, þerwith ech dai schulde augmente þilke holownesse,
& so we moten be constreyned to opene anoþir tyme þat, þat was heelid
tofore þou maist fynde in þe chapitle of woundis of senewis, how þou
schalt aswage akþe, & in þe .vj. chapitle of þis techinge þou schalt
fynde þe cure of a wounde þat haþ a swellynge, & is out of
kynde distemperid; & þou schalt haue in þe chapitle of olde woundis, how
þou schalt clense quytture & regendre fleisch 

The þridde techinge of þe firste tretis is of heelynge of a wounde maad
in senewe 

Almyȝti god hath ȝeue to senewe greet felyng, & if þat he be hirt, he
suffriþ greet akynge Galion seiþ: a senewe þat is more selynge þan
anoþer it is nessessarie þat he haue grettere akþe Vndirstonde
þat a wounde þat is maad in a senewe, mai not be wiþoute akynge. Ne woundis þat ben maad in senewis, ouþer þat ben in
lenkþe or in brede Þe woundis þat ben maad in lenkþe of þe2 senewe,
ben lesse perilous þan þo þat ben maad in
brede of þe


 

senewe ben moost perilous Oþerwhile a senewe is kutt al atwo & þanne
þilke lyme, to whom þat senewe serueþ, lesiþ his meuynge & þe felynge,
þat þilke senewe brouȝte to him from þe brain. & þilke senewe oþirwhile
is not kutt al atwo, but he is I-preickid, & þanne it is perilous lest
þe crampe come for to greet akþe For akþe entriþ into þe part of þe
senewe þat is kutt or prickid; & bi þe partie of þe senewe
þat is hool, akþe is brouȝt to þe brayn. & so þe crampe mai come to þe
wounde bi oon of þre weies: þat is to greet akþe, cold, or rotynge. Of
þese þre or of oon bi him-silf mai come a drawinge togidere of a senewe
þat is cause of a crampe & þat þat is seid of a wounde of a symple
senewe may fallen ofte-tymes in a wounde of a corde & a brawn, &
nameliche of a corde þat is in bigynnynge of a brawn. Þo woundis þat ben
in þese þre consimile membris, þat is seie senewe, corde, & brawn
han o. drede in cours of þe crampe, & also o. drede of felynge, lesynge
& meuynge & þerfore be-war in þe cure of a wounde
maad in senewe, wheþer þat it be a prickynge or þat it be kutt
ouerþwert, or ellis be kutt oonly bi his lenkþe. If oonly he be prickid
þe wounde of þe skyn is hool, & þanne it is clepid a blynde puncture;
eiþer þe wounde is open, & it is clepid an open puncture In a blind
puncture it is


 

nessessarie to opene þe skyn, & aftirward heelde into þe hoole as hoot
as he mai suffre, hoot oile of rosis swete smellynge, þat is maad of
oile de oliue þat is nouȝt ripe, til al þe wounde be ful. & aboue þe
wounde leie whiȝt terebentine I-drawe abrood bitwene two
clowtis, & anoynte alle þe membris aboute þe wounde wiþ hoot oile of
rosis maad þicke with bool armoniak. & aftir þat leie a lynnen clooþ I-
het aboue, & aftir þat a good quantite of tow I-tosid, & bynde þe lyme
softliche wiþoute streynynge; & if þe akþe wiþ þis medicyn wole not
ceessen, remeue & chaunge þis medicyn ofte tymes in þe dai & in þe
nyȝt & if þe prickynge be in þe foot, anoynte þe grynde wiþ hoot
comoun oile; & vndir þe arme holis & in þe necke pitt, if þat þe
prickynge be in þe hand, for þis enoynture rarefieþ & eueneþ þe placis
bi whom akþe goiþ to þe brain, & it lettiþ drawynge togidere of þe
senewe & þouȝ þat þou seest nouȝt þe akþe ceesse in summen as
hastiliche as þou woldist, neuer-þe-lattere chaunge not þi medicyn, for
þer may be no bettere medicyn. But if þat akþe dure ouer longe, it is
not yuel to putte a litil opium to þe oile of þe rosis & þe bole
armoniak, þat þou leidist aboute þe wounde. Þe sike man muste reste & bi
no wey he


 

schulde nouȝt be wroþ; his bed muste be maad soft, euene, & smoþe, & þat
he myȝte haue reste Whanne þat þe akþe aswagiþ & þe wounde
ȝeueþ sum quytture, þanne þe sike man is saaf from al maner perel, but
if he do ony newe errour Of þis wounde Ypocras spekiþ: in vulneribus
malis & fortibus sanie non apparante—þat is to seie: in yuel woundis and
strong woundis, if no quytture appere it is yuel Strong woundis ben
clepid woundis þat sore aken Yuel woundis ben þo, to whom scharpe
humouris rennen & ben nouȝt obedient to kyndeli heete, to be turned into
quitture And þerfore Ypocras seide: þat whanne akynge & quytture
appereþ it is a tokene of heele Þe þridde signe a man muste knowe in
þis place, þat lewide men, seyinge akynge & swellynge in a lyme þat is
woundid, leie þerto a potage in maner maad of eerbis & swynes greece &
water & wheete flour, corruptyn þe lyme, & þilke corrupcioun is cause of
þe crampe For Galion seiþ: þat a senewe is maad of moist mater & a
cold, & þerfore he rotiþ of heete and moistnes Also summen, for to
aswage akþe as a senewe þat is prickid,
puttiþ þe lyme in hoot watir þe which
mater is þe moost greuaunce to þe
senewe Galion seiþ Hoot watir, þouȝ it aswage akþe to þe


 

prickynge of a senewe is most greuaunce Cold also greueþ sore þe
senewe as wel in somer as in wyntir And Ypocras seiþ in þe .v. part of
his auforismus: cold is bitynge & greuous to senewis & woundis, & also
in þe chapitle next folowynge, but it be in a crampe wiþoute wounde 
Galion seiþ in þe eende of his coment: coold is moost greuous to a
senewy lyme þat is woundid & is sore swollen; namely, & he haue þe
crampe. It schewiþ þanne þat an hoot
medicyne & a drie is moost acordynge to senewis þat ben woundid; but
nouȝt to hoot a medicyn, lest perauntre þat he make þe lyme to swelle; &
if it be drie, nouȝt wiþ stipticte, an auntre if þat he closiþ þe poris
of þe skyn Galion seiþ: þat it is yuele to close þe poris of a lyme
þat is pricked. Þe medicyn þanne muste be hoot & drie with subtiliate as
terebentine to moiste bodies; & to drie bodies he muste be medlid wiþ a
litil enforbium, azafetida is best medicyn if þou make of
him enplastre, serapinum, & þe fecis of a litil wex, & þe filþe of þe vessels of been, alle
þei ben gode to a senewe þat is prickid, þouȝ þat þou putt 
ech of hem bi him-silf or ellis compound & þow schalt fynde a ful
techinge of þese medicyns in þe antidotarie of þis book Þou schalt
nouȝt close a


 

wounde where þat þe prickynge of a senewe is, til þat þe senewe be
perfiȝtly clensid & heelid, & til þat þou be sikir þat þe place schal
not swelle Galion telliþ of a man þat was prickid with a poyntel in þe
pawme of þe hand, to whom came oon of tisilies clerkis þe which took hede
to heele alle woundis generaliche; & he leide to þilke prickynge a
consowdynge oynement þat was more acordynge to a wounde maad in fleisch;
& he leide þerto a plastre maturatijf, wherfore al þe hand rotide & he
fel into a crampe, & so he diede, or þat þe .vij. daies weren passid &
if þat ilke leche hadde maad þat wounde broddere, & þanne þat he hadde
helt into þe wounde hoot oile of rosis, & þanne þat he hadde do comen out quytture wiþ hoote
medicyns sotil & driynge, & nouȝt wiþ moist medicyns, þat man schulde
not haue be deed 

If þat a senewe hadde ben I-kutt ouerþwert ouer al atwo þanne, þouȝ þat
Tederious & summe oþere seien þe contrarie, it is good þat
þow sowe togidere þe eendis of þe senewis þat ben kutt wiþ
þe sowinge of þe skyn. & aboue þilke maner of sowinge, þe firste dai
leie oile of rosis, in þe which oile, maddockis —þat ben
wormes


 

of þe erþe—han be boilid, & caste aboute þe wounde þe poudre þat kepiþ
þe sowynge .o. day or two aftirward, & kepe þe sowynge wiþ
plumaciols .iij. cornerid, & wiþ byndynge, & kepe þe lyme from
swellynge, for bi sich a maner sowynge of a senewe þou maist consowde þe
senewe aȝen; for þe lyme schulde han be lost in partie or in al, þe
meuynge þat was brouȝt vnto him fro þe braun, for bi þat senewe þe lyme
mai rekeuere his felynge, & so þe restoringe of þe braun may be fastere
& schapliker. Þou schalt nouȝt drede of þe akynge þatt schulde be maad
of prickynge of þe senewe, for þe akþe
schal be doon awei wiþ oo leiynge to eiþer tweyne of þilke oile Ne
sich maner akþe may nouȝt make þe crampe, for þe senewe is al kutt atwo
ne no man obieccioun wiþ Galion wordis, þat we schulden be
war in ioynynge parties of a wounde togidere To þilke abieccioun we answeren: þat þe stipticite 
of þe rosis & þe oile þat was nouȝt ripe, & þe glutinosite of þe wormes
of þe erþe remeuen þe akþe of þe senewis & al þe harm þat schulde come
of þe ilke sowynge.

If þat a senewe were woundid in lenkþe, he mai wel & liȝtliche


 

be sowdid togidere wiþ ioynynge of lippis, & wiþ þe sowynge & wiþ þe
kepinge of þe lyme þat he swelle nouȝt Vndirstonde here in þis place:
þat þer is no þing more worschipful to a leche ne more profitable to a
sijk man þan to kepe a lyme woundid fro swellynge, & neþeles it is hard
to kepe senewis þat ben woundid from swellynge Neþeles a leche here
schal take heed aftir þe techinge þat schal be ȝeue him in þe chapitle
of þe cure of a wounde, whanne þat þer is wiþ him a swellynge. If þat a
wounde were chaungid of þe eyr and made quytture, þat þe sowynge were
to-broke and þe puncture were vndir, þanne make a medicyne mundificatif & leie him abrood on a lynnen
clooþ & leie it aboue þe wounde, & putte a litil smal tent in þe eende
of þe wounde þat is moost lynynge, & þilke
tent schal touche no senewe ne make noon akþe vndir 
þat, þat ilke wounde be weel dried. A mundificatijf medicyn
of senewis woundid is maad in þis maner: Take mel roset colat
 .iij. smal flour of barly & medle hem togidere & boile hem slili
þat þei brenne nouȝt, & remeue hem fro þe fier & bete hem longe togidere
wiþ a spature; & þanne putte þerto j. of whit
terebentyne; & if þou mowe finde noon whiȝt terebentyne, þanne waische oþere


 

terebentyne with cold watir til it be whiȝt, & whane þat be þis medicyn
þis wounde is almoost drie, þanne putte in þe same medicyn a litil
poudre of frankencense mastik & saundragoun, medle hem togidere & leie
aboue þe wounde til it be hool & whanne þat it is hool manye daies
aftir, leie flex in good strong wiyn het hoot til it be perfiȝtli al
hool, & if þat þer leue ony hardnes in meuynge, after þat it is hool,
þanne þou schalt vse þe techinge þat schal be ȝouen to þee in þe laste
tretis þat schal be antidotarie in þe chapitle of medicyns
mollificatyues; þere þou schalt fynde þe maner how þou schalt helpe best
lymes þat ben heelid and moun not riȝt weel meuen 

Þe firste techinge of þe firste tretis is
of heelynge of a wounde maad in boon 

Whanne þat woundis ben so depe þat oonly fleisch is not
woundid but þe boon þat is vndir þe fleisch & þe senewe þanne a man
muste biholde, wher þat þe boon be kutt al atwo, as ofte-tyme it may
happe in þe boon of þe thie & schene boonys & þe boonys of þe armes. And
þanne þilke wounde is ful perilous; & nameli if þe boonys of þe thie
ouþir þe boon of þe arme from þe schuldre to þe elbowe be kutt al atwo,
so þat þe marie go out. But ofte-tymes


 

oon boon of þe schene or o. boon of þe armes is kutt al atwo ouertwert
ouer & neþeles afterward may be restorid; ouþer a boon is not kutt al
atwo but sum of his substaunce is don awey, & þilke substaunce, ouþer he
is doon awey or ellis he hangiþ togidere A general rule is in cure of
woundis in whom boonys ben woundid: þat neuere bi a leche fleisch schal
ben I-sowdid aboue þe boon, but first pleynerliche bi repeire ; for þe boon may neuere be wiþ verri consolidacion be consowdid, for his mater was þe
sperme of þe fadir & of þe modir; but in summe children, for þe age is
toward ofte tyme þat þei were sperme but þer schal be maad a maner of
restorynge in place of þe boon þat was broken eiþer lost, þat men clepen
 poris sarcoides or ellis caro poroydes, & a 
maner þing þat is restorid is hardere þan þe fleisch & neischere þan þe
boon & if þat ilk mater þat is restorid be nyȝ as hard as is þe boon,
it is clepid porus sarcoides & if þat ilke mater be not hard but
sumwhat neische, it is clepid caro poroydes & if þat a neische fleisch
were & a moist nouȝt regenered vpon boonys þat ben sett togidere, a man
schulde not haue his purpos to heele & consowde þe wounde. Loke þanne
wheþer þe boon be kutt atwo altogidere ouerþwert ouer, þat


 

þou bryngist togidere & bindist þe parties of þe wounde, as it schal be
told in þe .viij. chapitle folowynge, where þou schalt haue how a wounde
schal be heelid þat is out of ioynte I-kutt atwo & to-broken & if a
wounde be not kutt atwo al togidere
ouerþwert ouer, loke if ony pece of þe boon dwelle sadliche with þe
oþere partie of þe hool boon & þanne if þou myȝt, brynge þilke pece to
þe place þat he was yn tofore wiþ þristynge doun þilke pece wiþ sum
instrument acordynge þerto, & sowde þilke pece wiþ þe hool boon wiþ þe
poudre þat I shal telle aftirward; for so the schap of þe
lyme mai dwelle faire & strengere & if
þat ilke pece haue no fastnes to þe hool boon, do þat pece awey &
regenere in þe place of þe boon þat þat was lost a repeirement For þouȝ þat ypocras & Galion
tellen þat it is nessessarie after quantite of þe boon þat is lost, an
holowȝ cicatrise to be alwey, neþeles wiþ þis poudre þe generacioun of
þese poris may be mendid, not a litil, but riȝt myche Þis is þe
poudre: take frank-encense, mastik, mirre, dragagantum, gumme arabik,
ana. ij. flour of fenegrek, .. s' caste þis poudre vpon
þe defaute of þe boon þat is lost, til þat þou holde a pleynere
repeirement regeneratiuis, mundificatiuis


 

& consolidatiuis aftir þe techinge þat þou haddist biforn Undirstonde
þat al þing þat is seid of boonys in þis chapitle is of alle þe boonis
of þe bodi saf þe heed I schal make a chapitle by hym-silf 

The fifþe chapitle of þe þridde techinge of þe firste tretis of woundis
þat ben maad wiþ smytynge of staf or stoon, or fallynge or smytynge of
an hors, or wiþ ony oþir þing semblable.

To hem happen greet difference fro woundis þat ben maad wiþ
kuttynge, as wiþ swerd, knyf, eiþir arowe prickynge; & in oþere maner
þei schulen ben I-heelid For þouȝ þat verry consolidacioun be þe
firste & principal entencioun of heelynge of a wounde, to þis chapitle
it acordiþ nouȝt, for in smytynge, þe fleisch & þe veynes, & senewis, &
arteries ben brusid, for in þe ynnere part of þe lyme þe boon
aȝenstondiþ, & on þe ouer part of þe
þing þat is smyten knyttiþ nouȝt Wherfore it is nessessarie, if þer
schulde be a wounde, þat alle þe smale lymes þat ben bitwene þe boon &
þe þing


 

þat smytiþ, schulde be brusid, & oþerwhile þe fleisch & þe oþere
consimile membris ben brusid wiþoute wounde Wherfore þe curis of boþe
I wole ordeyne in þis chapitle. If þat a leche wolde enforse him to
ioyne togidere wiþ consolidatiuis þe wounde þat is maad wiþ smytynge,
nedis quytture & corrupcioun bi þilke consolidatif muste be vnder þe
wounde; þe which quytture schulde corrupte þilke lyme & brynge him to
putrifaccioun, but if þat kynde were so myȝty, þat he myȝte eftsoone
opene þilke wounde, þat was consowdid bi a sori leche ; or wiþ a good leche come & knowe þilke disposicioun & knowe helpe, wiþ propre eir to rectifien þe
corrupcioun of þilke lyme What schalt þou þanne do? Þou muste loke
wheþer þat þe bodi be ful of wickide humouris, eiþer be clene; if þat he
be ful late him blood, if alle particuler þingis acorden, as vertu, age,
conplexioun & consuetude; & þese þingis moten alwey taken in mynde, þouȝ alwey þei be not I-nempned & namely vertu;
& he be not strong & alle oþere þingis acorden, þou schalt not lete
blood, but þou maist ventosen, if þat it be nessessarie, or ellis 
þe wombe if þat he be costif ; & if þat he be feble, & þe brosure were in þe ouer
parti of þe bodi, voide þe fecis of his wombe bi clisterie. &


 

if þou wolt lete blood, þou schalt lete blood on þe contrarie partie of
þe veyne, bryngyng norischinge to þe lyme þat was hirt; & þilke veyne
þou schalt knowe, if þat þou knowist pleynerliche anotamie, þat I haue
tauȝt þee in þis same book & whanne þat þe bodi is clensid, if þat þe
brosour be wiþoute þe wounde, anoynte þe membre þat is brosid, which
bigynneþ to haue an enpostym, with hoot oile of rosis, & caste aboue a
poudre maad of þe seed of mirtilles, & bynde it softly; for
ofte-tymes it nediþ noon oþer eir For þis medicyn
fastneþ þe place, & defendiþ him fro putrefaccioun. & þouȝ þat þis
medicyn mowe not letten al þe mater from rotynge, neþeles it defendiþ
myche of þe same mater fro rotynge & if al þe mater mai not be
defendid from putrifaccioun, but sum partie þerof putrifieþ, opene þe
place & exclude þe quytture, & clense al þe place. & his cure schal be
seid in þe chapitle of apostymes & of exitours But if 
þat a brusour were wiþ a wounde, anoynte aboute þe wounde or ellis þe
place þat is brusid wiþ þe forseid oile of rosis, & caste aboue þe
forseid poudre of mirtilles, for it fastneþ þe place, ne it lettiþ nouȝt
þe corrupcioun to spreden eiþer to be drawen abrood; & it castiþ to þe
wounde þe corrupt mater þat is in þe


 

place þat is brusid Wiþinne þe wounde leie þe ȝelke of an ey, wiþ oile
of rosis, with stupis, or ellis wiþ lint. Leid aboue þe
wounde a potage maad of .iiij parties of watir & oon partie of oile de
olyue, & flour of wheete þat sufficiþ to þe medicyn, & leie þis medicyn
to þe wounde, til þat þe akþe be aswagid, & til þat þe quytture be
engendrid; aftirward clense þe wounde, aftir þe clensynge
regenerer, & at þe laste cicatrice. & þou schalt haue a ful techinge in
þe antidotarie of mundificatiuis & cicatriȝatiuis But if þe membre þat
was brusid be ful of senewis, as þe hand ouþer þe foot, þou schalt not
chaunge þi cure if þat þer be no wounde; but þouȝ þer be a brusour in
senewy membre I-woundid, leie not þere þe potage tofore seid, but oonly
hoot oile of rosis, & aboue þe oile poudre of mirtillis, & aboue þe
wounde leie terebentine I-waischen & drawen abrood bitwene two lynnen
clooþis. & make a plastre of pich & hony & bene flour, & leie aboute þe
lyme þat is ful of senewis, as þe hand, þe foot, & speciali whanne þe
flux of humouris ceessen not & þouȝ þat þi cure be drawe along, ne go
not awei from þis cure & whanne þat al þe akþe is ceessid and þe
swellynge is aswagid, for to clense þe wounde, vse þe medicyn of mel
roset colath with barly mele, seid in þe wounde of senewis 


 

Þis cure is apreued bi galion, & I haue preued þis medicyn ofte tymes 

 Þe sixte chapitle of þe þridde techinge is of woundis þat han
enpostymes & be distempered 
Off woundes Impostemede.

 A Wounde þat haþ enpostym or an yuel discrasiam—þat is to
seie out of kynde distemperid, eiþer to cold eiþer to hoot— he mai not
be heelid, ne he schal not ben heelid, but first he be aswagid in þe yuel discurciour be amendid &
as I haue seid in anoþer place, it is profitable to þe sijk man, &
worschipe to þe leche, if þat he mowe defende þe lymes þat ben woundid
from enpostyme & from an yuel discrasie. For þanne a leche schal kepe þe
canoun o galion, þat is oon of þe .iiij. canouns;
oon is to kepe lymes in her owne kyndely complexcioun. For woundis moun
not ellis be heelid, but if þei be brouȝt first into her owne kynde &
a wounde mai be kept from apostyme & an yuel discrasie if þat þe leche
be kunnynge & do his deuer, & þe sike man be obedient to þe leche Þe
leche muste loke if þat þer go blood y-nowȝ out at þe wounde; & if þat
þe wounde haue not bled blood y-nowȝ, þe pacient muste


 

be lete blood or ellis ventusid, takynge reward to alle particuler
þingis tofore seid & ordeyne him a couenable dietynge, as schal be
told in þe chapitle of dietynge; & leie a defensif aboute þe wounde,
 j. of bole armoniak distemperid wiþ oile of rosis, &
a litil vinegre: as þicke as hony tempere it & if þat þe tyme of þe
ȝeer were hoot, putte to þis medicyn þe ius of sum cold erbe: as morel,
 penywort, virge pastoris. Late not þe lyme hange; but if it be the arm,
hange it aboute þe necke & if it be þe foot eiþer þe schene, lete him
ligge & if þat þe lyme ake, aswage þe akþe wiþ an oynement of hoot
oile of rosis For as Galion seiþ: þer is no þing more noious to a
wounde þan is akþe & declinacioun of a lyme, for þese .ij. maken soone
an hoot swellynge, þe which is to þe feuere as a welle, & to þe bodi as
an ouene Þe woundid man muste absteyne him after þe chapitle of
dietynge techiþ, & boþe þe sike man & þe leche, & alle þat ben aboute þe
sike, moten absteyne hem fro fleischly knowynge of a womman, in tyme of menstrue, ne loke not on þe sike man 
& oonys in þe dai þe sike man schal go to priuy; & if
he mai not schite oonys kyndeli in


 

þe dai after þe quantite of mete þat he takiþ, make him a clisterie
ouþer a suppositorie oonys ech day. & if þou myȝt not wiþ alle þese
þingis defende þe lyme from apostyme, it is an yuel signe, for þe lyme
is feble, & þe humouris arn wickide; þanne bigynnen
 to materen þe swellynge wiþ potage maad
of flour, oile & watir, or ellis wiþ þis maturatif Take malowe leues &
leues of violet, & þe rote of holihocke; seþe hem weel in water, &
staumpe hem, & take a pound of water, þat þei ben soden ynne, & comoun
oile; .iij.; of wheete flour .iij.; of flour of lynseed
 j.; of flour of fenegrek dj. .; of erbis I-
staumpid half a pound. & boile alle þese togidere in a panne ouer þe
fier, & stire it weel wiþ a spature; & þis maturatif leie on a lynnen
clooþ, & leie it on þe postyme til þat it be maturid & whanne þat þe
postyme is maturid, make þe quytture, if þou maist, be cast to þe
wounde; & if it mai not be cast to þe wounde, opene þe place þat is
moost lowist þere, as þe quytture mai best goon out; & þanne hele þe
wounde, as I schal telle in þe þridde chapitle of apostymes Take hede
alwey to þis techinge; & if þe postyme were for þe prickynge of a
senewe, ne leie not þerto þis potage maturatijf, but wiþ þe oynement of
oile of rosis, & of oþere þingis, as it is seid in þe woundis of senewis 


 

Þou schalt knowe þe yuel discrasie of a wounde, if þat þou
seest þe skyn þat is aboue þe wounde to reed & to hoot in felynge, þanne
þe wounde is discrasie in hete; namely, if þat þer come out of þe wounde
 a sotil quytture, reed;
þilke discrasie þou schalt helpe wiþ coldynge þe lyme aboute þe wounde
with oile of rosis & vnguentum album, Rasis of ceruse, which þou schalt
fynde in þe antidotarie, & with þe ius of þe oþere eerbis colde.

& þou schalt knowe a cold discrasie bi þe whiȝtnes eiþer þe wannesse of
þe place & whanne þe place is cold in towchinge, & whanne þat þe
quytture is þicke; þe which discrasie þou schalt remeue bi þe enoynture
of hote oiles, as oile of coste, oile of laurine, oile of enforbium, & so oþere hoote oilis 

A moist discracie þou schalt knowe bi þe neischenes of þe place, & bi
aboundaunce of whiȝt liquide rotenes, þe which þou schalt helpe wiþ
desiccatiuis: as wiþ waischinge of wiyn & hony togidere, in þe whiche
ben soden balaustie, gallis & þe ryndis of some garnadis, or alle or
summe bi hem-silf 

Þe drie discrasie þou schalt knowe bi þe smalnes of þe lyme, & þe
smalnes of þe lippis of þe wounde, & litil quytture, if þat þe quytture
be þinne; þe which discrasie þou schalt helpe: with


 

castynge on of hoot water til þat þe lyme wexe reed, & wiþ an oynement
þou muste grece, as hennes, goos, &
dokis, þe marie boon of a calf, & wiþ plenteuousnes of good mete þat
norischiþ: as þe broþis of fleisch, & temperate wiyn, & rere eyren, &
smale fischis, & wiþ reste, & softnes of al þe bodi, & of þe lyme þat is
hirt; & alwey to þis techinge take hede þat as soone as a membre is
brouȝt to his kyndeli disposicioun, anoon aȝenstondiþ wiþ contrarious medicyns, & turne aȝen to þe
principal cure of þe wounde. But þenke nouȝt to heele þe wounde as longe
as it is enpostemed, or ellis haue an yuel discrasie; but first remeue
þilke discrasie, or þat þou heele þe wounde For whanne two þingis þat
schulden ben heelid ben togidere, & þe oon of hem mowe not be helid
wiþoute helynge of þat oþere, first we schulen heelen him, þat mai nouȝt
be heelid wiþoute þat oþer helyng, as þe apostyme eiþer þe discrasie 
Þus Auicenne techiþ in þe laste chapitle of þe firste book. Neuer-þe-
lattere forȝete nouȝt þe principal cure, þat whanne þe accidentis ben
asesid turne aȝen to þe principal cure 


 

 Þe .vij. chapitle of þe .iij. techinge is a wounde maad with a wood
hound, eiþer of ony oþer venemous beest 

 Bvt whanne an hound haþ biten a man, loke first if þat þe
hound be wood; & if þat þe hound be not wood, heele þe wounde as þou
doist oþere comoun woundis; & if þat þe hound were wood, þou schalt
knowe it bi certeyn cause & disposiciouns For a wood hound fleeþ mete
& water; & he renneþ hidirward & þidirward as a drunken man, wiþ open
mouþ & his tail bitwene hise leggis; his tunge hangiþ out, but he wolde
biten alle men; ne he knowiþ not þo men þat ben in houshold. He berkiþ
not & if þat he oþirwhile berke, his vois is ful hors, & oþere houndis
fleen fro him & berken vpon him. Also þou schalt knowe bi disposicioun
of þe same wounde. For if þat þou wetist a crumme of breed in þe blood
of þe wounde, & ȝeuest it to anoþer hound to ete, he wole not ete it; &
if þat he ete it, he wole die Or ellis take an ote, & staumpe it, &
leie it on þe wounde al nyȝt, & on þe morowe ȝeue it to an hen; & þe hen
wole not ete it & if þe hen ete it, þe hen schal die 


 

And anoon as þou woost þat þe hound was wood, sette a greet ventuse
aboue vpon þe wounde, & drawe out þe myche blood out of þe wounde, &
aftirward drawe abrood þe wounde; & aboue al oþere þing, brennynge of
hoot yren to þe ground of þe wounde is moost profitable. &
leie aboue þe wounde actractiuis, to drawe out þe venym Summe of þese
actractiuis ben symple, & summe compound Symple beþ: þe lyuere of þe
same wood hound þat boot þe man, garlik stampid, salt fisch, aischis of
wiyn lies, appoponak þat is wondirful, þe leeues of a gourde, & þe rote of fenegrek, þe gile of fisch, & amptyn
I-stampid Þese medicyns ben compound: vreyne of a ȝong man wiþ nitre;
ouþer mintis stampid wiþ salt, & distemperid wiþ
vynegre, & maad an enplaster. Anoþer medicyn compound: take floris eris
& salt, of ech .x. parties, & þe fatte of a calf, & of a wolf þat
sufficiþ, & make a plastre Anoþer: take schepis talow & buttere, &
make a plaster Þis wounde schal be holden open at þe leeste fourty
daies, & þis schal be do aboute þe place. In anoþer maner regimen 
Vndirstonde þat þe man þat is biten, schal not be lete blood in þe
bigynnynge, lest þe venym be drawe abrood bi oþere lymes; ne þou schalt
ȝeue him no laxatif, lest it drawe þe venym to þe entrailis wiþinne; but
þou schalt sette


 

vpon þe place a strong ventuse, as it is seid tofore, þat it
mowe drawe miche of þe blood. And whanne þat .iij. daies ben passid, it
is not yuele to lete blood & to purge with a litil purgacioun, þat
purgiþ þe malencolie, as with decoccioun epithimum, wiþ gotis whey; & norischiþ him with dieting, þat fattiþ & makiþ
him glad & bliþe; & waische his heed with decoccioun of water, þat þe
feet & þe heed of a weþer were soden ynne. Ne late him not þirsten ne
hungren, suffren, ne traueilen; & so if þat god wole, þou maist him kepe
from perile & ech dai to a monþis eende he schal take oþere symple
medicyns or compounned — — Take þe ayschis of crabbis I-brent in an
ouene .iiij. parties, of frankencense vij. parties, & make hem into a
poudre Þe pacient schal take ech dai of þis poudre .ij .. 
Anoþer medicyn: take þe pouder of crabbis brent vj. parties,
gencian .iij parties, terre sigillate oon partie, make poudre If þat
þou were not at þe bigynnynge, & it bigynne to haue yuel accidentis: as
yuel þouȝtis, soruful metynge in his sleep, & þat he be wroþ & grucche,
& woot not whi; & if men aske him ony þing, & ȝeueþ no good answere
þerto, & fley lith, & he haþ alle oþere signes of malencolie,
 þanne ȝeue to him a


 

medicyn maad of cantarides Take old grete cantarides, & do awei þe
heed & þe wyngis, .ij dragmis; lentis 
I-clensid, . j.; safron, spikenard, clowis, canel, .ana .
s'.; bete hem weel, & make of hem smale ballis, þat ech bal weiȝe a
dragme. & ȝeue o. bal at þre tymes, at ech tyme þe weiȝte of þre cornys
of wheete, til þat he pisse blood; þanne he schal be saaf For whanne
þou art sikir, heele þe woundis after þat fourti daies ben passid, in þe
same maner. If þat þe wounde were maad of bitinge of an eddre or of ony
oþer venemous beest, þe leche schal take heede to drawe abrod þe wounde,
& sette aboue a uentuse, & drawe out miche blood; & it is miche worþ to
enuyrounne þe place aboute þat is biten wiþ brome I-stampid For if þat
þe prickynge be in þe foot or in þe hand, if þou enuyrounne þe arme with
brome, it lettiþ þe venym to go vpward; & ȝeue him þe medicyns writen
aboue, & also lete þe wounde be open, til þe venym be excludid 

The .viij chapitle of þe þridde techinge of þe firste tretis of a wounde
maad in a ioynt, & is dislocate 

Whanne þat a wounde is in a lyme, & þe boon of þe same lyme is to-broke
 
atwo & dislocate—þat is to seie out of ioynte, þanne


 

it is good þat þou putte in þe wounde whanne þe blood is staunchid, &
also aboue þe wounde þe ȝolke of an ey wiþ oile of rosis, & anointe al
þe lyme aboute þe wounde with two parties of oile of rosis, & half oon
partie of vynegre maad þicke wiþ bole armoniak, til þe quytture be
engendrid, & þat þou be sikir þat no postyme schal come. Ne take noon
hede to brynge togidere þe parties of þe boon þat is to-broken or
dislocate, til viij. daies ben goon in þe wyntir, & v. in þe somer; for
þanne it schal make quytture, and be sikir from swellynge; & þanne
brynge togidere þe brynkis eiþer þe disiuncture after þe techynge þat
schal be seid in þe chapitle of algebra. & if þat þe prickynge eiþer þe
dislocacioun nediþ splentis, make þat þe splentis & byndynge faile aboue
þe wounde. Þat þou may do if þat þou kutte þe splentis & þe bindynge
aboue þe wounde with a knyf or a rasour, & in drawynge abrood þe hoole
of þe wounde aboue þe wounde wiþ a nedle, so
þat þou maist bi þat hole ech day chaunge þi medicyn of þe wounde
wiþoute choudynge of þe boond þat þou
madist first aboute þe boonys þat weren broken ouþer
dislocate; þe which boond þou schalt nouȝt remeuen til tyme schal be
teld in his place, but þou schalt bynde aboue þilke


 

boon a newe boond, which þou schalt remeue as ofte as þou chaungist þi
wounde. & whanne þat þou art sikir fro þe enpostemynge, & whanne þat þou
hast sett togidere þe boonys þat were sett togidere & dissolate, þanne
leie vpon þe wounde bi þe hole þat þou madist in þe boond, a
mundificatif of mel roset colat, & of barli mele til þe wounde be
clensid; & leie on þat a mundificatif, þredis
of oolde whiȝt lynnen clooþ, til þat þe wounde be ful clensid; aftirward
regendre fleisch, & aftirward consowde with regeneratiuis &
consolidatiuis, whiche þat schulen be seid in þe ende of þe book 

The nynþe chapitle of þe .iij. techinge of þe firste tretis is of
fluxblood of a wounde 

Þer ben ij. maner of causis þat makiþ blood to blede out of a mannys
body; þe oon cause is clepid—cause coniuncte; & þe toþer—cause
antecedent Þe enchesoun of cause coniuncte is compounned of þe mouþis
of þe veynes and arteries, or ellis whanne þat þe veynes ben kut atwo,
or ellis corrosion of þe bodies of þe same veynes & arteries, or ellis to
greet febilnes or to greet losenes And þer ben manie enchesouns of
cause antecedentis: as to


 

myche frelenes of blood, or ellis to
myche acute of blood, & also manye oþere causis þer ben þat ben clepid
cause of primitif: as smytynge þat
woundith, to greet lepinge, criyng; wraþe, chidynge, & so manye oþere; &
ech of þese causis tofore seid haþ his maner heelynge by him-silf in
fisik medicinal. But it is not þe entencioun of þis book to treten of blood þat blediþ of wounde, þat is maad with wounde, þe
which may be restreyned with craft of ciurgie. In flux of blood þat
comeþ of a wounde, þe leche muste loke þe disposicioun, þe abitude, age,
vertu, & complexioun of him þat is woundid; if þat þese acorden, & he be
myȝty in vertu, he schal blede myche blood at þe wounde, þouȝ þat þe
leche be clepid at þe bigynnynge, but if it be so þat he be feble ouer greetliche. & if þat nede constreyne
þe leche to staunche blood, he muste loke if þat þe blood go out at þe
veynes capillares, þat ben smale veynes as heeris of a mannys heed &
þanne oonly þe whiȝt of an ey leid aboue with towȝe of flex
suffisiþ whanne þat þe parties of þe wounde ben brouȝt togidere; & if
þou caste aboue poudre of lym aforeseid in þe chapitle of sowynge of
woundes, it schal be þe bettere; for þat poudre wiþstreyneþ þe blood &
consoudiþ þerparties


 

of þe wounde togidere. & if þe blood come fro grete veynes he mai nouȝt
so sumtyme be constreyned, but it nediþ a stronger medicyn & also a more
cautele & if þat þe blood go out of arterie, þou schalt knowe it bi
construccion & dilatacion of þe same arterie—þat is to seie, þat þe
blood go out wiþ lepinge & oþerwhile wiþ wiþdrawinge ; & þanne sette þi fyngir vpon þe mouþ of þe grete veyne or
ellis on þe arterie, & holde þi fyngir þeron bi a greet hour; for þanne
by grace sum greet drope of blood may be congelid togidere & þere-bi
vertu may be myche comfortid; aftirward leie plenteuousliche of þis
medicyn vpon þe veyne eiþer þe arterie þat is kutt atwo Take
frankencense, whiȝt gummis, & fatt .ij. ȝ., aloes .ȝ. j., make poudre &
distempere with þe white of an ey as þicke as hony after take heeris
of an hare smal kutt, medle alle þese togidere, & þer is no
medicyn so good as þis medicyn is in streynynge of blood & consowdynge
of þe veyne But whanne þat þou comest to chaunge þat medicyn of þe
wounde, do nouȝt þe medicyn awey wiþ strenkþe, but leie aboue of þe same
medicyn moist, to neische þe firste medicyn,
þat it myȝte falle awey bi him-silf Neþeles it is possible þat a
medicyn caustik, þat is to seie, a medicyn þat brenneþ, sunner staunchiþ


 

blood þan þis medicyn of frank encense; & þou schalt haue greet plente
of medicyne caustik in þe antidotarie, but we ben nouȝt sikir þat þe
blood of þe veyne eiþer arterie anoþir tyme wole goon out, whanne þat þe
schorf of þilke caustik Medicine is remeued
awey but þis medicyn of encense with þe heeris of an hare not oonliche
staunchiþ þe blood, but also sowdiþ þe veyne & þe
arterie, as I haue preued it ofte tymes And for to ȝeue autorite I
sette a saumple þat come sumtyme to myn hondis: A child of þre ȝeer old
hadde a litil knyf in his hond, & he fel on þat knyf in þe former partie
of þe þrote persched þe veyne organise; þer cowde no man it staunche, &
þanne I was clepid, & I cam to þe child in greet haaste, &
he hadde almost lost his siȝt; for hise iȝen in his heed weren turned vp
so doun; & þe blood come out at þe wounde whiȝt as
whey, vnneþe he hadde no pouste & þanne I leide my
fyngir on þe heed of þe veyne, & I heeld it faste þat þer myȝte no þing
go out; & so I heeld þe veyne a greet hour, & þanne vertu of his bodi
þat was almost lost quykenede aȝen, & þe pouse bigan to appere febiliche
as it were a smal þred Þanne I sente to þe spiceris


 

schoppe þat was a greet weye fro me ne I remeuede not awey my fyngir
fro þe place, til þat þe messanger cam aȝen, and þe child bigan þanne to
opene hise iȝen; & þanne I ordeynede þis medicyn to be maad, &
plenteuousliche I leide it aboue þe wounde, & I boond þe wounde wiþ
plumaciols & with stupis I-leid in whit of an ey, & with a boond I boonde it streitly,
and comaundide hem to ȝeue him crummys of breed leid in water; & on þe
morowe I come aȝen, & þanne I foond þe child comfortid & neuere þe
lattere I nolde nouȝt vndo þe medicyn þe fader preiede me wiþ greet
instaunce to vndo þe medicyn, but I wolde not; & so I lete
it lie stille, til iiij. daies weren passid withouten remeuynge &
neþeles I visitide him ech day; & þe .iiij. day I vndide þe wounde, & þe
medicyn was drie aboue þe wounde, so þat I myȝte not han remeued it
wiþoute greet violence. & þanne I leide aboue þe whiȝt of an ey wiþ a
litil oile of rosis, & so I lefte it lie oon day til on þe morowe I
turnede aȝen; & þanne I remeuede awey þe medicyn wiþouten violence, & I
foond þanne þe wounde & þe veyne al hool. & of þis heelyng his fadir &
alle hise neiȝeboris hadden greet wondir And if þat wiþ þis medicyn
þou maist not sowde þe arterie ne þe veyne, ne þow maist not constreyne
þe blood for sum


 

oþer inpediment: þanue þou must ouþer bynde þe veyne, or drawe hir out
of hir place, & bynde þe heed of þe veyne or arterie, ouþer þou must
brenne hir wiþ hoot iren, & make on hir heed a greet cruste & a depe. 
Anoþer ensaumple: þer was a child of .xv. ȝeer oold þat smoot him-silf
with a smal knyf, & þilke knyf perside o. senewe of þe arm & prickide a
ueyne þat lay vnder þilke senewe. & for þe prickynge of þat senewe
 he hadde greet akynge, & blood drewe doun to þe wounde &
nouȝt aȝenstood for alle þe staunchis of
medicyns þat me myȝte do þerto, it wolde not staunche, þe blood ran out
at þe wounde. & colde medicyns ben greuous to senewis þat is prickid,
for þei stoppen þat lyme, & þat is contrarious aȝens senewis; & þanne I
demede nessessarie to drawe out al þe veyne out of her place & to bynde
hir & to helpe þilke senewis wiþ oile of rosis But þe modir of þat
child sente for a lewde leche which þat repreuede foule my doom, & he
bihiȝte to heele safly þe child. He dwellide on þe cure, & I wente my
wey Þe which leche took hede to him .x. daies, þat neiþir þe akynge
ceesside ne þe blood was not staunchid, & so þe sijk man was nyȝ deed 
& at þe laste I was clepid, & I wolde not come to þe pacient Þanne a
fisician þat was frend to þe freendis of þe pacient blamede þe modir &
hir freendis þat þei hadden left counseil for þilke idiotis


 

biheeste; & þilke fisician purposide, after þat he hadde herd my
counseil, þat þer was noon oþer wey þat myȝte saue þe sike man from
deeþ, & he axide of þe sirurgian wheþer he coude do as I hadde seid
bifore. & he seide, þat he coude so doon, & so he dide He
kutte þe skyn aboue þe veyne & twynede þe veyne in hise handis, & boond
þe eende of þe veyne with a þred; & after he helde on þe senewe hoot
oile of rosis, & so bi þis counseil he was restorid aȝen to heelþe But
who so wolde aske how þat he myȝte so manye daies be kept from þe crampe
for þat he suffride so greet akþe I answere & seie: þat þe cause was,
for þat he bledde at þe wounde ech day, so þat þe senewe miȝt not be to myche replete
eiþer ful of blood Alle þese þingis I haue told, þat he þat rediþ hem
mai þe visiloker in semblable causis worchen. & if bi þis medicyn he
myȝte nouȝt sikirliche be restorid or restreyned þat falliþ riȝt seelde
whane þanne we moten brenne þe heed of þe veyne eiþer of senewe
 wiþ hoot iren,
& þilke hoot iren myȝte make an hard cruste. & be war þat þou touche not
þe lippis of þe wounde ne þe senewe, ne noon oþer þing but oonly þe
veyne wiþ hoot iren. & if al þis craft wole not helpen, we musten drawe


 

out þe veyne & fle þe fleisch aboue here, & wynde þe veyne sadliche &
bynde hir heed wiþ þin handis. —Bi my witt I trowe amene
þat a bodi schulde make þeron a knotte I-knytt of him-silf or ellis
knytt wiþ a þred. I woot neuere wheþer he meneþ; for he seiþ in anoþer
place tofore þat I schulde knytte it wiþ a þred, & þerfore I suppose bi
my witt þat I schulde make a knotte þeron of his owne silf bi my witt.—&
sumtyme it happiþ þat an arterie is broken ouþer kutt & þe fleisch þat
is aboue is hool & nouȝt to-broke neiþir I-kutt, or ellis þe fleisch þat
is aboue þe arterie is helid tofore & not þe arterie; & vndir þe fleisch
þer is a swellynge of blood þat is clepid aperisma ouþer mater sanguinis, & þerof þe pacient haþ
greet drede, lest þat þe skyn to-breke & þe blood go out, þe which blood
is hard to restreyne for of þis maner sijknes spekiþ galion & seiþ þat
a seruaunt of sich a disposicioun was helid of a lewde man þat tauȝte
him þat he schulde leie snow on his siknes. Wherfore a man may
vndirstonde þat to siche enpostymes colde medicyns & drie ben
nessessarie. 


 

The .x. chapitle of þe þridde techinge of þe firste tretis ^1 is of
gouernaunce & diete^1 of men þat ben
woundid 

Þer ben manye men þat discorden of dietynge of men þat ben woundid, for
sum men ȝeuen to alle men þat ben woundid, wheþir þat it be in þe heed
or in ony oþere place, good wiyn & strong fleisch of capouns & of
hennes; & þei affermen þat bi sich a maner wey sike woundid men ben
sunnere heelid for þei seien þat water putrifieth lymes þat ben
woundid & engendriþ enpostymes & corrumpiþ & febliþ complexciouns &
makiþ manye harmys & summe oþere men gouernen alle maner of sike men
þat ben woundid wiþ breed & watir & applis soden til ten daies ben
goon And if god wole eende þis book, it schal be remeuynge errouris &
declarynge & openynge doutis I seie þat þese boþe sectis erren in her
opynyouns, for þei taken hede oonly to her experimentis not considerynge
resoun of complexioun of him þat is woundid Þe firste secte of þese
two þat summen oonly eten breed & watir in so myche þei ben
feblid þat blood & mater in her bodies may nouȝt be restorid; þe which were sufficient to hele with her woundis,


 

but þei ben so feble þat þei dien, or ellis þei languren
 longe tyme; ne þe lymes may not receyue
resonable vertu as þei schulde; & þese maner men ben of cold
complexcioun & drie & her bodies weren feble or þei weren woundid, & her
stomak & her entrailis wiþinne weren feble Þe secunde secte seiþ: þat
summe þat drinken wiyn & eten fleisch hadde in þe membre þat was woundid
a greet enpostyme & a febre—& þo ben ȝonge men þat ben of an hoot
complexioun & a moist—wherfore þei comaundide to alle maner oþere of
complexioun þat þei schulden drynke no wiyn ne ete no fleisch Ȝe
schulen vndirstonde þat boþe þese sectis ben nouȝt; & þerfore I
folowynge þe doctryne of rasis, auicen, & galion & of oþere doctouris, &
also experimentis þat I haue longe preued, I seie þat it is nedeful þat
a woundid man in þe bigynnynge absteyne him fro wiyn, & namely if þat þe
wounde be in þe heed eiþir in ony partie of a senewe. for þer is no þing
þat so soone smytiþ greuaunce in þe heed or þe senewis as wiyn; for he
is soone conuertid of kyndely heete & for he is so sotil, he persiþ
swiþe into þe senewis, & he assendiþ soone into þe heed, bryngynge wiþ
him humouris & spiritis. It troubliþ a mannys witt, & wiyn
greueþ alle men þat han a feble heed & þerfore in alle maner woundis of


 

þe heed & of senewis he schal be forbode in þe bigynnynge namely to þo
þingis þat han hoot complexiouns & moist into þe
tyme þat þe cure be ful endid & to þo þat ben of a cold complexioun,
whanne .iij. daies ben passid, þou maist ȝeue to drynke smal temperat
wiyn, & afterward a litil strengere, aftir þat þou art sikir þat þer
schal nouȝt come to þe membre noon enpostyme. But þis drinke schal be watir of barlich, eiþer water of crummes of breed
bene soden in whit wyn, or
ellis lete þe breed lie in cold watir raþere þan þou faile þat he schal
drynke but he may tende weel to heete it, & nameliche in somer & to
þat ben woundid to
drynke watir, or ellis with þe x. partie of wiyn of pome garnates or
ellis with þe sixte partie of wiyn agrestis þat is smal brusk wiyn, or ellis þis is a perfiȝt drynke to woundis of þe heed & to
senewis: Take a potel of water & of barly clensid .iiij. .,
juiube, 
sebesten 
ana. ȝ. ., of drie prunis of damascenes j, sugre of
rosis . ij., seþe hem to .iij parties ben consumed, & þanne lete him drynke. To
asaye it softly Þis drynke is
alteratijf: þat is to seie, chaunginge, ne it swelliþ not, & it lettiþ
fumosite to arise


 

to þe brayn. Of mete I seie: to him þat is of a moist complexicioun &
hoot bi no maner wey schulde not be ȝouen fleisch, fisch, mylk, eiren,
ne no comfortable mete, but if þei weren ouercomen wiþ to greet
febilnes; but he muste holde him content wiþ ius of barli or ellis of
ootis wiþ almaunde mylk; outake wounde of þe heed, were I ne apreue nouȝt almaundis ne noon oþer vaperous fruyt: as
notis eiþir walnotis eiþer avellanes; for þei han a maner fumose
properte greuynge þe heed he may eten amidoun, betis, letuse, & breed
I-waische wiþ sugre if þat he were feble. & if þat he myȝte not absteyne
him fro fleisch, ȝeue him fleisch of smale chikenes & of smale briddis &
kidis & lambis & calues I-sauered with agresta eiþer wiþ wiyn of pome
garnatis; & þilke dietynge he schal vse til he be sikir fro swellynge &
þat þou schalt knowe whanne þat akynge swellynge & extencioun of þe lyme
ben ceessid & þe wounde almoost consowdid. If þat it was a wounde þat was sowid eiþer brouȝt togidere with byndinge, in whom quytture
was nouȝt engendrid, & if þat it was a wounde maad wiþ smytynge or ellis
chaungid wiþ þe eyr, in whom it is nedeful engendrynge of quytture,
þanne it is siker þat it schal not enpostyme,


 

whanne þat he makiþ quytture plenteuousliche; & whanne þat þe lyme is
weel disposid & not to swolle ne drawe abrood & is wiþoute akynge; þanne
chaunge a litil & a litil his dietynge til þat þou come to his dietynge
þat he was wont to vse tofore & if þat þe pacient were of a cold
complexioun & a drie & þat he hadde bi nature eiþer bi custum a feble
stomak, þanne it were nessessarie to ȝeue him at þe bigynnynge fleisch a
litil sauerid with swete spicerie: as canel, gynger & oþere semblable to
hem, & to ȝeue him in þe bigynnynge Julep —þat is a sirup maad
oonly of water & of sugre —& aftir iij. daies ben passid, wiyn, & boþe
in þe oon complexioun & in þe oþere complexioun. If þat a boon were
broke wiþ a wounde or wiþoute a wounde aboute þe eende of þe cure, þat
is to seye, whanne þou art siker from apostyme & swellinge, it is good
to ȝeue norischaunt metis þat it myȝte make a good & a
strong repeirement of þe boon þat was to-broke: as furmente soden in,
 potage of flour weel soden & wiþ þe
extremytees of beestis feet & swyne groynes & oxen wombe weel soden & bi
siche oþere þingis bi whom a good ligament & a strong may weel be
engendrid Wherfore it is nessessarie to a surgian to knowe his
dietynge, vertues of coplexciouns, agis, regiouns, consuetudes & þe
tymes of þe ȝeer þat


 

he mowe chaunge his dietynge aftir þat dyuerse condicioun... Ne he
schal not aftir o maner of counseil procede in his dietynge.

The .xj. chapitle of þe þridde techinge of þe firste tretis.

is of olde woundis þat ben maad of kuttynge or of openynge of a postyme,
or ellis of a wounde þat is not heelid in his tyme, or ellis of sum
maner fleinge, or of brennynge, or of to greet heete, or of to greet
drouthe, or of to greet cold constreynynge, or of to greet aboundaunce
of mater corrumpinge For euery olde wounde hauynge rotnes or wire
 þat is þinne venymous quyttir or ony oþir þing þan
good quytture is not clepid a wounde, but it is clepid vlcus Rowlond &
Rogerine & þe moste partie of men þat ben now, clepen it a
festre or a cankre, but it is neiþir festre ne
cankre, but festre & cankre han difference fro þis Þis vlcus as a
propre þing haþ difference from a þing þat is comoun for ech festre &
ech cankre þat is woundid, is clepid vlcus, but it ne schewiþ not þat
ech vlcus is clepid cankre or festre


 

as I schal telle openliche in ech chapitle bi him-silf Auicen seiþ,
þat þer ben .vj. maner of þis vlcus: summe þat ben venemous, summe hore,
summe depe, summe cauernose eiþer hid, summe corosif, summe rotin, summe
ambulatif þat is spredynge abrood, & summe harde to consowde Of þese
maners tofore seid, summe han acordynge with festris in
tokenes & in foormes as venemous & holowȝ & summe han acordynge with
cankris as spredynge abrood & fretynge him-silf & neþeles þei han
difference, as it is conteyned in þe chapitle of cankris I-woundid & of
festre. & alle þese tofore seid han difference fro wounde for in a
wounde þer is whiȝt quytture & euene in alle hise parties & hole and
nouȝt departid & wiþoute stenche. Þis maner of quytture is engendrid of
goodnes & kyndely heete, & is perfiȝtly defied But venym rotynes
 & a cruste, & al oþere superfluyte of olde woundis ben
engendrid of a strong vnkyndly heete.

A uenym vlcus is in whom aboundiþ venym sutil & liquid. If þat it be
reed or ȝelu, or oon partie redisch and scharp bitynge þe lyme, it
signifieþ lordschipe of a strong heete.

An hori elde wounde þat haþ summe greete crustis, or ellis a wroting,
sum gret proud fleisch to hiȝe. 


 

A deep vlcus is þat, þat haþ a greet depnes & an holowȝ & perauenture
crokinge.

A wroting vlcus is þat of his malice fretiþ bi cause þat þe blood is
sent to him so scharpe Galion seiþ: þat scharp blood not oonli
corrodiþ —fleisch in woundis, but also hool fleisch 

A rotid vlcus is stynkynge, hauynge a strong heete in his ground, & out
of him passiþ a stynkynge smel, eiþer smoke, as doiþ out of fleisch þat
is rotid þilke word 'stynk' I vndirstonde
it bi my maner witt: sich breeþ þat comeþ out of a bodies ende, whanne a
bodi breþiþ wiþ þe mouþ in frosty wedir, þat men taken a saumple, bifor
to sle her lac dre þanne whanne þou myȝt se þe breeþ of þin owne ende
comynge out at þi mouþ in þe eir.

A walkynge vlcus is þat walkiþ hidirward & þidirward, & neþeles he
profoundiþ nouȝt depe into þe ground.

An vlcus þat is hard to helin is he þat for his yuel propirte þat is
sent to him fro þe bodi lettiþ him to heele.

& for to heelen ech maner of þese vlcus, þer ben manye dyuers rulis Þe
firste rule is þat þei moun not be heelid, but þe superfluytees þat ben
in hem ben I-dried Þe secunde rule but if þat bodi ouþer þe membre
be oute of his naturel complexioun, or þan þou þenke to heele þilke
vlcus þou muste brynge aȝen to his diete


 

complexioun distemprid þilke bodi ouþir membre. Þe þridde rule is: þat
if þe lyuere eiþir þe splene ben I-greued, as it happiþ ofte tymes in
olde woundis, þou muste rectifien hem Þe .iiij rule is: þat þe
qualitees & þe quantitees of humouris schulden be temperid wiþ blood-
letynge & purgaciouns & with good gouernaile & if þat þe eir be yuel,
þe sike man schal be chaungid into good eyr & whanne þat þe leche haþ
tofore seen alle þese þingis, þanne he may go to his cure 

& if þe vlcus be virulent, þat is to seie venemi, loke if þat þe venym
þat goiþ out be redisch or ȝelowisch, & if þat þe lyme haue ony maner
heete; þanne waische it wiþ water of rosis & barlich. alim & balaustia & lentiles with hony symple eiþer
compouuned ben soden yn, & lete þis watir peersen to þe depþe of þe
wounde; & if þe virus be wiþoute heete & þe membre haue noon heete,
waische it wiþ watir or with wiyn þat mirre wormode, horhone, sauge, pimpernelle
 hony symple or compounned ben soden yn 
Clense þe wounde perfiȝtliche & engendre fleisch & afterward consowde it
wiþ þis propre oynement þat þi olde foule venym
woundis, eiþer


 

vlcus, engendriþ fleisch, clensiþ & heeliþ as auicen & rasis witnessen 
recipe litargium as myche as þou wolt & stampe it in a morter & putte wiþ him good oile of rosis &
vynegre now on & now þe oþere, alwey stiryng, til it be perfiȝtly an
oynement & come into þe foorme of an oynement. & þis oynement is clepid
litargirum nutritum, þat is to sai litarge nurschid, þat is profitable
in manye causis afterward take of þilke litarge norischid .vij.
parties & of alim, & of balaustie or ellis in þe stide of balaustie
wormes of þe erþe brent, bras brent, leed, gallis, sandragoun chathinie
 argenti .ana. as
myche as is xij parties of al þe oynement; medle alle togidere and
 make an oynement Þis oynement schal be leid wiþinne þe
wounde & al aboue þe wounde; for it drieþ þe wounde & engendriþ good
fleisch & consowdiþ Take hede to þis rule, þat in heelynge of alle
olde woundis after þat þei ben clensyd, aboue þe oynement it is good to
leie a lynnen clooþ, to distende abrood on of þe mundificatiuis of ony
which þat schal be told in þe antidotarie, & leie aboue aboute þilke
vlcus specialy from þe ouer partie fro whens humouris fleen, a defensif
of bole armonyak & terra sigillata; þat


 

is maad on þis maner take bole armoniak . j. terra sigillata.
 oile of rosis & vynegre þat suffisiþ, I-nowȝ do in þe
oon now in þe oþer til þe oynement be ful maad & liquide I-nouȝ so þat
of þe oile of rosis be double as myche as of vynegre Þis defensiþ a
membre fro corrupcioun & also vlcus þat he sprede nouȝt abrood 

An hory wounde shal be heelid, in remeuynge awey þe crust eiþere filþe
þat is in him wiþ poudre of affodill, þat schal be said in þe eende of
þis book, ouþer wiþ sum oþer mundificatiuis; aftir consowde it wiþ
consolidaciouns 

A deep wounde is heelid wiþ castynge into þe depþe of þe
wounde with an instrument maad to þe lijknesse of a clisterie, ony of þe
waischingis þat ben seid in þe venemy wounde aboue, aftir þat þe
disposicioun of þe membre askiþ of heete or of cold. & aftir þat, he is
clensid in castynge in watre ouþir wiyn þat mastik or frank encense is
soden ynne & in leggyng wiþouten oon of þe mundificatiuis of hony þat
schal be seid aftir. & also it is good to ordeyne þe lyme so þat þe mouþ
of þe wounde hange dounward, & streyne þi ligature at þe ground of þi
wounde, & bynde it losely at þe mouþ of þe wounde; also it were good, if
þat it myȝte be, þat þer were maad a newe wounde in þe place þat is
moost hangynge, þat þe rotynes & þe quytture myȝte þe bettere goon out;
for so þilke vlcus myȝte þe sunnere be heelid 


 

A wroting vlcus is heelid in leggynge specialiche aboute him colde
þingis whiche þat ben obtunden or casten
bach þe scharpnes of þe same vlcus; & also with amendynge, as with metis
& drynkis, þe scharpnes of þe same blood, & in purgynge þe reed colere;
& wiþ anoyntynge wiþ colde oynementis & consolidatiuis. & þerto is miche worþ vnguentum album rasis þat schal be told in þe
antidotarie 

A stynkynge wounde is heelid in remeuynge awey þe stinche & þe rotenes;
& þerto is myche worþ a waischinge of ydromel: þat is hony & watir soden
togidere wiþ mirre, & a mundificatif maad wiþ ius of wormod & barly mele
& hony & mirre, þat is maad on þis maner take ius of wormod. 
iij. of hony. iij. barli mele ij. of mirre ana. 
j. & compounne hem togidere & fille þe wounde wiþinneforþ with lynnet of
lynnen clooþ. & if þat wormes ben engendrid in þe wounde, sle hem wiþ þe
ius of calamynte ouþer wiþ þe ius of þe leeues of pechis, or ellis
persicarie, eiþer wiþ
decoccioun of elebre. & whanne þat a perfiȝt mundificatif is maad,
engendre fleisch & consowde as it is seid tofore 

A walkynge vlcus is heelid wiþ fleobotomie & formacie þat is


 

laxatiuis purgynge þe colere & brent humouris, & in leggynge aboute a
defensif of bole & terra sigillata þat is seid tofore in þis chapitle; &
with oon of þe cold mundificatiuis, & sumtyme þou muste cauterise þe
vlcus aboue with an instrument of gold. For þilke maner of brennynge
rectifieþ weel þe membre 

Þe cause whi þat summe vlcus is hard to consowde is, for an
yuel disposicioun þat is hid in þe bodi, & þerfore it nediþ to rectifien
þe membre & þe bodi as I haue seid tofore. & if þe cause be vpon, oon oþer manye, do awei þilke cause or ellis þe manye
causis, or þat þou go to þis principal cure Þese ben þe causis þat
letten consowdynge of olde woundis: an yuel disposicioun of al þe bodi
as ydropisie; or ellis an yuel disposicioun of þe lyuere as if þat he be
to feble, as to hoot or to cold, to moist or to drie, wiþ mater or
wiþoute mater, as wiþ to greet hardenes; or ellis þe splene is to feble
to purge þe malancolient blood; or ellis to myche blood or ellis to
litil blood; or ellis þe veynes ben to fulle of blood þat goon doun to
þe vlcus; or elles þat glandeles þat ben kirnelis þat ben in þe ground
 þat senden doun mater to the vlcus
þat is in þe þies & in þe leggis; or ellis þe lippis of þe vlcus ben to
grete; or ellis myche fleisch; or ellis mys-ordynaunce of dietynge or
ellis an


 

inconuenient medicyn to þat membre or ellis þe lyme þat is hirt haþ an
yuel discrasie; or ellis þilke vlcus is in an yuel place as in þe eende
of þe elbowȝe; or ellis þe vlcus is al round; or ellis þe
boon þat is vndir þe vlcus is corrupt Alle þase tofore seid letten
vlcus to be heelid wherfore it nediþ þe, to take kepe to alle þese
þingis tofore seid, to amende al þe bodi & namely þo lymes þat han
principalte in mannes body, & kepen alle þe lymes þat ben in her naturel
disposicioun with þingis þat ben acordinge to her naturel disposicioun,
þo & if þei ben discrasid, remeue þilke discrasie wiþ þat, þat is
contrarie to þe discrasie also tempre þe qualite & þe quantite of þe
blood & streyne þe veyne if þat þou brynge þidir blood, or ellis if þat
it be possible latt þe blood awey; vndo þe glandeles þat ben kirnels þat
sendin þider mater, & remeue deed fleesch, smale þe lippis of woundis
þat ben greete & kutte hem awey if þat þou myȝt do noon oþirwise; amende
his dietynge; & brynge aȝen þe rondnes of þilke vlcus into a long forme
aftir þe lenkþe of þe membre with a knyf hoot brennynge but if a veyne
or a senewe lette. & þou schalt remoue þe boon þat is corrupt on þis
maner: in kuttynge awey al þe fleisch & þe boon þat is corrupt with an
hoot iren, or wiþ a medicyn þat schal be seid in þe laste
eende of þis book, or ellis it is bettere to don it awey wiþ hoot


 

iren. & whanne þat þe boon þat is corrupt is vnkeuerid,
schaue it not as manye men doon, but touche harde þat boon with hoot
iren; & aftirward heelde on þilke boon hoot oile of rosis, & leie on oon
of þe mundificatiuis þat ben in þe antidotarie whiche þat wolen remoue
þe rotid boon wiþoute violence For vndirstonde weel þouȝ þat þou
clense þe rotid boon wiþ schauynge or wiþ filynge with violence, neuere
þe lattere kynde wole afterward don awey a schelle of þilke same boon,
nouȝt aȝenstondynge þi schauynge & þi rasynge wherfore in remeuynge
þilke boon þou multipliest þi traueile & makist newe mundificacion to þe fulle & þerof may
come ofte tymes an yuel festre. An inconuenient medicyn is amendid in
considerynge þe complexioun of al þe body & þe complexioun of þe lyme &
þe gre of þe medicyn; for if þat þe membre be drie as þe eeris & al bony
& gristly lymes, & þei han greet putride & rotschipe, þanne þou nedist a
ful drie medicyn & if þat þe bodi or þe lymes ben mene
bitwene fatnes & lenenes þat is neiþer to fatt ne to leene, þanne þou
nedist a medicyn þat is in kynde mesurabiliche driynge & if þat þe
bodi or þe membre be natureliche moist, & if þat he haue a litil putrede
or rotschipe, þanne þou nedist a medicyn


 

þat is litil driynge & if þat .ij. membris ben in complexioun I-liche
euene, & þe toon haue myche quytture, & þe toþer litil quytture, he þat
haþ þe more quitture nediþ þe driere medicyn & he þat haþ but litil
quytture, him nediþ his medicyn I-maad nouȝt fulliche so drie Þerfore
it nediþ bi mesure þat þou kepe naturel þing wiþ þing þat is acordinge
to þe same naturel þing & also remeue with mesurable contrariouste
þing þat is aȝens kynde But þe quantite of medicyns þat schulden be
leid to þe soor as galion witnessiþ mai not wiþ lettris be writen 
neþeles it sufficiþ þat a man diuise þe medicyn after þe complexioun mai bere For
kynde þat is wondirful, fulfilliþ þing þat is absent, & þat. þat is to
myche, castiþ awey, but if þat it be to myche aȝen kynde; & þanne kynde
muste nede faile in his kyndely worchinge A medicyn mundificatif
 & exciccatif þat is nessessarie in ech old holowe wounde,——


& þat may be knowe bi þis maner if þat þe medicyn make þinne quytture
& blodi & make þe wounde holower, þanne he schulde be, þanne is medicyn
to scharpe & if þe quytture be þicke & towȝ, þanne is þe medicyn to
liþe & also anoþer signe þat þe


 

medicyn is to scharp, þat þe place aboute þe wounde is to grene, blak,
reed, eiþer ȝelow; & þanne þe sike man schal fele to greet heete &
brennynge, also þe venym of þe wounde multiplieþ and whanne þe
vnkunnynge leche seeþ þese accidentis tofore seid, he ordeyneþ a drie
medicyn; & so ech day þe wounde apeiriþ. 

& þe signe þat þe medicyn is of feble driynge is, þat þe quitture & þe
rotynes þat goiþ out þerof is greet in substaunce, ponderous & vneuene,
wan ouþir pale & þe membre is cold & is whiȝt ouþir wan, ouþir cleer in
colour ouþer soft; & þe sike man feliþ cold in his membre & whanne þat
þou knowist þese þingis in þe firste cause make not þi medicyn so drie,
& in þe secunde cause make þi medicyn more drie, & also chaunge þi
worchinge as condicioun of kynde askith boþe of bodi &
membre as weel symple as compound medicyns He þat knowiþ not þes
canones. wel yuele schal he heele woundis wherfore manye lechis
bryngen liȝtliche woundis with her yuel worchinge into þe worste olde
woundis þe whiche moun not aftir ben I-heelid bi a good leche Þese ben
liȝt medicyns whiche þat drien olde woundis þat neden a litil driynge:
mastik, frank encense, barli mele. & þese medicyns ben sumwhat more
driere: yrios, aristologie
rotunda, orabum þat is wiilde tare, lupines,


 

þe rotynes eiþer þe drie poudre of trees; & þese medicyns ben strongere:
balaustie, psidie, rose, notts of cipris et cetera & þese ben liȝt
mundificatiuis: sugre, hony, water of barlich, gotis whay, watir of þe
see, watir of brimstoon þat clensiþ & heteþ, water of alym þat clensiþ &
coldiþ. & þou schalt haue greet plente of enplastris, mundificatiuis,
oyntmentis compounned in þe antidotarie of þis book 

The .xij. chapitle of þe iij. techinge of þe firste tretis is of festre 

Festre is a deep old wounde, & þe mouþ of him is streyt, & þe ground is
brood, & he haþ wiþinne him a calose hardnesse al aboute as
it were a goos penne or ellis a kane & a festre haþ difference from a
deep vlcus & a cauernose for a deep vlcus & cauernose of whom it is
toold in þe chapitle tofore seid, þouȝ þat þei acorden togidere in
depnes & in streitnesse of þe mouþ, þe vlcus haþ not wiþinne him a
calose hardnes Wherfore a festre mai not be clensid wiþ waischinge
with which a cauernose vlcus mai be clensid but it is nessessarie
aftir þat þou hast waischen it to


 

remeue þilke calose hardnesse wiþ a cauterie eiþer with a medicyn
cauterizinge þat is brennynge, þe which cauterie ouþir brennynge schulde
make þe depþe of þe vlcus holowere þan he was Wherfore it is
nessessarie to a surgian to knowe þe difference of þis science, þat he
mowe knowe to heele boþe þe vlcus & þe festre wiþ medicyns different þat
longen to hem boþe 

& if þat a festre be in þe fleisch or ellis bitwene senewe & senewe, so
þat þe substaunce of þe senewe be not corrupt ne þe boon, it is no nede
to take noon oþere medicyn but egrimoyne & staumpe it with salt as þou
woldist make sause, & drawe out þe ius of þilke egrymoyne, & do it into
þe hole of þe festre wiþ a penne & leie þe substaunce of þe
same eerbe þere-vpon til he haue slayn þilke festre & clensid it; & þou
schalt knowe bi reednes & sadnesse of fleisch þat is wiþinne þe festre
al aboute; & aftirward haue þis sirup of hony wiþ þe whiche þou schalt
waische þe festre þat is now vlcus I-compounned in þis maner Take a
pound water, vynegre half a pound, of hony dispumed .iiij., of
leeues of olyuetre bounden togidere wiþ a þred j., of
galingale j, boile
alle þese to þe perfiȝtnesse of a sirup, & lete it colden, & do awey þe


 

leeues of þe olyue, & kepe al þe remenaunt of þe sirup with þe leeues of
sagittel & waische þe vlcus þat was festred tofore wiþ þis licour twies
on þe day þat þe licour may go to þe ground, & aftirward drie it weel &
fille it ful of drie leeues of sagittelle & leie a sagittel-leef aboue;
& þis medicyn þou schalt contynuen til it be hool Euery festre þat is
in fleisch is heelid wiþ þis medicyn I-preued, but if þat substaunce of
þe senewe & of þe boon be apeirid in þe ground, & specialiche if þat þe
festre be not old, & if þat þe calosite be nouȝt to hard. In þese two
causis þe medicyn of egrimoyne ne suffisiþ nouȝt, but it is
nessessarie to haue a cauterie of fier eiþer a medicyn caustik & of
þese medicyns þou schalt haue a ful techinge folowynge in þe book & if
þat þe boone were corrupt in þe depþe of þe festre, do it awei aftir þe
techinge tauȝt in þe chapitle tofore & herof take hede, if þat a
festre perse bi þe weyes of þe vryne so þat þe vryne go out bi þilke
weie, as we han seen ofte tymes, or ellis þat it go bi crokid placis &
hid placis of þe face 
persinge into depþe, it is an vnperfiȝt cure, but
þou maist pale it, & do it awey þe stinche with hony waischinge, enplastre,
& hony mundificatiuis, & with defensiuis aboute þe place


 

þat his malice mowe þen lasse greue. For a festre þat is in
ioynturis as þe feet eiþer þe knee, eiþer þe hand, eiþir þe elbowe, is
hard for to heele, & sumtyme impossible & if þat he be in anoþer
place, & he haue corrodid eiþer rotid sumwhat of þe senewe, þow þat it
be greuous for to cure it, þer is noon oþer wey, but a liȝt
cauterizacioun of þe senewe þat is hurt For cauterizacioun wiþ hoot
iren eiþer wiþ gold, þat is bettere, it clensiþ & drieþ þe senewe þat is
corrupt & rectifieþ þe complexioun of al þe membre & a
medecyn caustik worchiþ þe contrarie Brennynge medicyns, boþe þe
symple & þe compound þou schalt haue to þe fulle 
in antidotarie
of þis book, & þou schalt fynde þe maner of cauterisynge to þe fulle in
þe þridde tretis folowynge. & whanne þou hast maad a perfiȝt
mundificacioun of þilke colose fleisch, regendre fleisch & consowde with
medicyns regeneratius & consolidatiuis þe whiche þou schalt fynde in þe
antidotarie 

The xiij chapitle of þe þridde techinge of þe firste tretis is of a cankre 

Cankre I-woundid comeþ of openynge, eiþer of kuttinge, eiþer of brekynge
of a cankre not I-woundid, whos techinge þou schalt


 

haue in þe chapitle of þe apostymes in þe þridde techinge & he comeþ
of a wounde yuel heelid, to whom comeþ a malancolient mater rotid; or
for þe mater þat comeþ to þe wounde is þere corrumpid & chaungiþ þe
vlcus into a cankre 

& þese ben þe tokenes of þe cankre Þe vlcus is foul & stynkynge, þe
lippis ben grete, wan, or blak, hard, & wiþinne kirnely, & ouer al
aboute arerid and holowe & þis is þe difference bitwene a
cankre & a foul vlcus & an hori of whom I haue maad mencioun aboue, þat
if þat þou waische hem boþe wiþ liȝe, þe cankre schal be palere &
foulere þan he was bifore, & þere schal falle out of him pecis
gobetmele. & þe vlcus is clensid wiþ þilke liȝe, & þe
fleisch is maad fairer þan it was tofore, ne þe vlcus stynkiþ not bi þe
same stinche as þe cankre doiþ; for þe cankre haþ a propre sauour, þe
which mai not be write wiþ lettre; but þilke sauour is best knowe of men
whiche þat best han seiȝe cankreis. 

A general rule in þe cure of a cankre is, þat a cankre mai not be
heelid, but if þat he be do awey wiþ alle hise rotis Þe secunde rule
is, þat he schal not be touchid wiþ hoot iren ne with hoot medicyn
caustik, þat is to seie brennynge, but he be in place


 

where he may al be doon awey for þe more þat þou touchist him wiþ a
violent þing eiþer medicyn, þe more his malice is encreessid Take
þanne good heede if he be in a fleischi place, where þat he may be don
al wey, & þanne kutte him al awey wiþ alle hise rotis & þanne þriste
out al þe malancolient blood þat is wiþinne þe veynes þat
ben aboute þe cankre. & aftirward brenne al aboute in þe place þere as
þe cankre was with hoot iren aftirward leie on þis confeccioun maad of
flour of wheete & hony & ius of smalache, til
þat he be perfiȝtliche clensid. After regendre fleisch & cicatrice. To
þis rule take hede as ofte as þou wilt wiþ sirurgie heelen a cancre:
first euacue þe malancolient mater, for þat is ypocras techinge; & if
þat he be growen in sich a place þere as he may not be doon al awey, as
in þe necke or in þe tetis, or in þe face, or in þe arshole, or in þe
mareis; & also for schortere conclusioun, & he be entrid in ony place
þere as ony senewis, arteries, veynes, ben—as ypocras seiþ—it is bettere
nouȝt to cure þe cankre þan to cure. For & he be curid, þat is to seie
kutt or I-brent, þei perischen þe sunnere; & if þei ben not curid, þei
lyuen þe lengere tyme—libro vjo. afforismorum: Cancri absconditi multum
tempus perfuciunt


 

curati vero cicius pereunt But defende þe lyme þat is hool aboute with
defensif of bole þat I haue ofte tymes seid & waische þe wounde of þe
cankre wiþ gotis whey, & drie it softly, & anoynte þe wounde
wiþinne & wiþoute with þis oynement of rasis & 
tutie take ceruse, tutie I-waische & medle hem wiþ
oile of rosis & wiþ ius of purcelane or of sum oþere cold eerbe,
putte ynne sum of þe toon, & now sum of þat oþer, til þe oynement be
weel I-maad Þis oynement is myche worþ for to defende þat þe malice of
þe cancre schal not wexen, & also þat þe pacient vse a good gouernaile:
as drinke good wiyn & cleer & lithe, & he muste leeue reed wiyn &
troublid & þicke wiyn, & he may ete good fleisch, as motoun of a weþer, kide fleisch
sowkynge, capouns, hennes, chikenes, partrichis, 
fesauntis, & smale briddis, & he muste leeue: beeues fleisch & gotis fleisch, hertis fleisch & haris
fleisch, goos, dokis, & alle greete briddis þat lyuen in watri placis, &
al salt þing & acute þing: as garleek, oynonys & vynegre et cetera 


 

þe sike man may lyue þe lengere vpon erþe Neþeles if vlcus be riȝt
foul & haue nouȝt so greet malice as a cankre, of þe which vlcus I haue
told tofore may be curid wiþ poudre of affadillis, and aftirward weel be
clensid; & for þat þis vlcus þat was so foul may be heelid 
Rogeryn and Rowlond & manye oþere settide in her bokis þe cure of a
cankre, þouȝ þat he be in a senewey place, & þei seien þat þei han
heelid him But vndirstonde weel for certeyn, þat an olde cankre mai
not be heelid bi noon oþer wey, but bi þe same wey þat I haue seid in þe
bigynnynge of þis chapitle & if þat þou dredist wheþer þat it be a
symple vlcus or a cankre & a foul, for þe signes & þe tokenes tofore
seid beþ doutis, bigynne to mortifie it wiþ sum maner of poudre: as wiþ
poudre of affadillis, & bi my witt poudre of erbe robert & loke aftirward þe
prosis of þi worchinge seiþ þis boke For if þat he be a uerry cankre, þou schalt se þe more þou
woldist clense him, þe more his malice schal wexen & if he be not a
cankré, he schal be clensid riȝt as an vlcus Whanne þat þou seest þe
wexynge of a cankre & his malice agmenten, ceesse from þe verry cure &
turne aȝen to þe forseid cure of þe oynement of tutie, þe which þat
paliþ þe cankre. For & þou bisie þee to


 

cure þe cankre, & þou procede in þi cure, þou schortist þe pacientis
lijf & if þou palist, þou lenkþist his lijf 

 The .xiiij chapitle of þe þridde techinge of þe firste
tretis is for to remeue causis þat letten þe cure of olde woundis 

I tolde þee aboue in þe general chapitle of olde woundis cause whiche
þat letten olde woundis to be heelid & also I tolde þe techinge
plenerliche þat ben nessessarie to remeue ech sengle cause þat is
nessessarie, how þat alle maner causis þat letten mai be don awey bi a
good surgien & a wijs; so þat þou ioynest þis chapitle wiþ þe oþere
chapitle tofore seid, þou schalt han a pleyner techinge. If þat þe bodi
be ful of olde humouris eiþer in þe idropisie, loke þat he may be heelid
of þilke disposicioun, & þanne heele him if þat þou canst & if þat he be
not ful of olde humouris whiche þat neden no curynge of olde
disposicioun. Ne traueile not in deueyn þe sike
man neiþir wiþ medicyns corosiuis, ne wiþ kuttynge, ne with puttynge
into þe woundis greete tentis; but do aboue þe vlcus liȝt


 

mundificatiuis & swete smellynge, þat kepiþ þe membre liȝtliche clene
þat it stynke not & whanne þat he is keuerid from an yuel
disposicioun, thanne turne aȝen to þe principal cure & þis same þing
 I saye of yuel disposicioun of þe lyuere of what maner cause
þat he be enfeblid; þe same I saye of þe splene But if þese tweyne ben
in her kyndely disposicioun, olde woundis moun not be heelid. If þat greet multitude of blood lettiþ, þat may be knowen bi
ful replecioun of þe veines of al þe bodi, bi reednesse & extencioun of
þe face, bi swetnes of þe mouþ, bi flating Whanne þat a man is fastynge, bi heuynes
of þe browis, & bi ȝong age, & his complexioun is hoot & moist, & þat he
haþ vsid in his dietynge wiyn and fleisch; & make him þanne be lete
blood of þe veyne þe which þat bryngiþ norischinge to þe lyme, &
aftirward of þe veyne þat mai best voiden þe membre þat is hurt & if
þat þe blood trespace oonly in qualite, amende him as if þat he be to
hoot, voide him a litil & diete him with colde metis & stiptik. &
aftirward procede forþ in alle maner oþir causis as it is told in þe
general chapitle, takynge hede þat þer ben summe maner medicyns whiche
þat ben driynge & clensynge, & han a priuy propirte to consowde


 

olde woundis whiche þat ben difficult to be consowdid; of þe whiche
medicyns summe ben symple & summe ben compouuned Symple
ben: limature of iren, flour of bras brent, vitriol leed brent, & alle
scharpe corosiuis if þat þei ben brent; for þat þei han vertu more to
consowden, & also her corrisoun is lessid þis is a medicyn compounned:
take floris eris, limature of bras ana. j.
litarge of gold, litarge of siluir, .viij. gumme of cipresse,
 .iiij. sal gemme, .ij. aristologia
I-brent smal to poudre of frankencense, ana. .v. wex & oile of
mirtill þat suffisiþ 

The .xv. chapitle of þe þridde techinge of þe firste tretis is of a
crampe þat comeþ to a wounde 

Nessessarie þing is to a surgian to knowe þe causis of a crampe, þe
which þat comeþ to a wounde þat schulde be heelid, & also þat he knowe
þe disposicioun of him þat haþ þe crampe, & also what þing þat þe crampe
is, þat he mowe resonabliche hele þe crampe Þe crampe is a sijknes
cordous eiþer neruous, in þe which sijknes cordis & þe senewis weren
drawen to her bigynnynge; of þe whiche drawynge þat ben .ij. causis
coniunct: þe toon is repleccioun of þe


 

senewe, þe oþere of þe corde, þe oþer is inanisioun. He þat is of in-
anisioun, ofte tymes he haþ a cause goynge tofore as to
myche euacuacioun of blood eiþer of sum oþer þing, as to longe
affliccioun for long akþe, or ellis for þe appetite of þe sike man haþ
ben longe tyme enfeblid; & þis comeþ litil & litil, & þe crampe þat
comeþ of boþe þese causis may not be heelid. & he þat comeþ of
replecioun haþ oon of þe .iij. causis goynge tofore þe firste cause is
to greet akþe þe .ij. cause is cold & þe .iij. cause is
putrifaccioun eiþer rotynge & þouȝ þat oon sengle cause sumtyme
suffice to make a crampe, ofte tymes alle þese causis happen to come
togiders And þis crampe may be heelid or þat he be confermed, & aftir
þat he is confermed seelden or neuere A surgian muste þanne be bisy in
al þat he myȝte, þat a crampe ne wexe not in þe wounde þat schulde be
heelid, wiþ obuiacioun 
defendinge þe lyme, þat noon of þe .iij. causis tofore seid ne come
nouȝt into þe wounde: þe oon is in defendynge þe lyme from
putrifaccioun þe toþere is for kepinge þe lyme fro rotynge þe þridde
is to gouerne him from a greet akynge for it is more sikir to defende
þat a crampe ne come not, þanne aftir þat he is come with
medicyns þat is douteful or dredeful to


 

do awey For if a feuere come to an heed or to a senewe þat is woundid,
& if þe crampe folowe, euermore it is deedliche.

Take hede þanne to aswage þe akþe wiþ anoyntynge of oile of rosis, in
doynge as I haue seid afore in þe chapitle of senewis þat ben woundid;
for ofte tymes þe crampe comeþ fro woundis þat ben maad in þe heed or
ellis in þe senewe & if þat akþe were so greet, þat makiþ þe crampe
for þe prickynge of a senewe or ellis of a corde & if þat þou myȝtist
nouȝt defende þe crampe neiþir wiþ blood letynge, neiþer wiþ ventusynge,
ne wiþ clisterie, ne wiþ suppositorie, ne wiþ defensif in anoyntynge þe
necke, ne þe grynde, ne þe arm hoolis, þanne it is nessessarie þat þou
kutte al atwo þilke senewe or þilke corde þat is prickid, þouȝ þat þe
felynge or þe meuynge of þe lyme to whom þilke senewe or þilke corde
serueþ in parti or in al be lost For it is bettere þat a man lese þe
felynge & þe meuynge of a lyme, þan for to deie. But it is bettere, if
þat þou cowdist, to kepe a man þer-fro with oþere medicyns
þan þat þe senewe or þe corde be kutt al atwo. & if 
þat þou were not at þe bigynnynge, & þou fyndist a man hauynge þe crampe
for a wounde, do þou as I dide at melain. Þer was a scoler of myn þat
was a surgian þat was clepid Olyuer, which þat curide a scheþere


 

of a wounde þat he hadde in þe heed; & bi þilke wounde þe pannicle ouþir
þe skyn þat keueriþ þe brayn panne þat is vnder þe fleisch was hurt, &
neuer-þe-lattere þe brayn panne was not hurt. & þilke leche, or þanne he
hadde perfiȝtlich purified þilke pannicle, sowdide þe wounde wiþoutforþ
 ; & whanne þilke wounde was
sowdid, þe pannicle þat was not weel heelid hadde a dedein & was cause of gendrynge
of a crampe in þilke wounde. & at þe laste I was clepid to þe sike man,
& I foond him hauynge þe crampe, & wiþ þe crampe he hadde manye smale
enpostymes aboute his face—& þat is an yuele tokene in þe woundis of þe
heed—& þanne I demede him for deed Neþeles at þe instaunce of hise
freendis I wolde asaie þe worchinge of kynde vpon resoun; I made his
heed to be schaue, & I
kutte aȝen þe wounde þat was consowdid wiþ a rasour to þe
depþe of þe same wounde, & aftirward I fulfillide þe wounde with hoot
oile of rosis, & I anoyntide al þe heed with þe same oile of rosis & a
litil vynegre medlid togidere, & I anoyntide þe nolle & þe necke oonly
wiþ oile of rosis, & I dide on þe wounde þe ȝelke of an ey wiþ oile of
rosis, and I boond al


 

þe heed wiþ a boond leiynge þer vndir herdis or towȝ smal I tosid, and I openede his mouþ &
putte into his mouþ þe broþ maad of a chiken, wiþ comyn & also wiþ cleer
wiyn medlid wiþ myche water; on þe morowe I turnede aȝen & I foond þe
sike of bettere disposicioun, & I openede bettere his mouþ, & he spak
bettere; neþeles I foond þe wounde drie, & þanne I dide ofte tymes þe
same medicyn & þe same oynture. In þe þridde dai þe skyn of þe heed was
maad moist, þe which was bifore as drie as þe skyn hadde be rostid at þe
fier, & in so miche þe skyn was maad þinne, þat þer was
no þing bitwene þe skyn & þe brayn panne. & at þe laste þe wounde
quytturide wiþ contynuaunce of þe same cure tofore seid, & in þis maner þe ȝonge man was heelid boþe of þe crampe & also of þe
wounde But þilke crampe was wiþoute feuere; for I may not þenke þat I
haue seen a feuere in þe woundes of þe heed, or ellis of þe senewis
prickid a crampe, þat nouȝt aȝenstondynge remedie eiþer medicyns þe
pacient þat hadde þe crampe diede My beste counseil is to lete him
blood in þe bigynnynge þat haþ þe crampe, namely, & he be strong &
replete, & if þat he haue not bled ynouȝ at his woundis; & anoynte his
nolle & his necke wiþ hoote oynementis as wiþ oile


 

of nardine, euforbine, oile of rue, lilijs et cetera & also to
make smale cauteries punctale, þat is to seie as smal as þe eende of a
pricke, bitwene ech whirlebon of þe necke, so neuere-þe-lattere þat þe
cauterie go not ouer depe Aftirward bynde long wolle to his heed
bihynde & to his necke & to hise schuldris, & do þeron hoot oile, & leie
him in a soft bed & lete him be in reste & in pees But þer ben summe
þat setten in her bookis medicyns þat prouoken þe feueris; for þat
ypocras techiþ in .iiijto afforismoris: a spasmo vel tetano habito febre superueniente soluit egritudinem þat is to
seie: if þat a man haue a crampe or ellis a tetane þat is a sijknes þat
halt þe membre lich streit on boþe sidis as a crampe halt þe oon side of
þe membre & þe feuere come on þilke crampe eiþir þilke tetane, he
distrieþ þe crampe eiþir þe sijknes; & also þei anoynte wiþ to hoot an
oynement to prouoke þe feueres, þe which þing I ne apreue not in þe
crampe of a wounde þouȝ þat þilke oynement myȝte be profitable in a
crampe wiþoute wounde, & where þat humouris abounde, namely, if it be
fleume.

Summe ben general tokenes & summe ben special of schewynge of þe
crampe General tokenes ben þese: to greet akþe, crokidnes 


 

of iȝen, & crokidnes of schewynge, & crokidnes of eeris, of þe nose
þrillis, & of þe lippis, & whanne þat a man may not speke, & þe cheke be
constreyned & difficulte of meuynge, and namely, of þe necke, & ofte
constreynynge togidere, & a sodeyn schakynge togidere. Special signes
maken oon of þre maner of crampis: þe toon is clepid amprostonos , þe toþer empistenos , þe .iij.
tetanus In þis maner of crampe þat is clepid amprostonos,
þe senewis tofore ben drawe togidere þe fore partie of þe heed is
crokid, þe sike man may not heuen it vp, he beriþ his chyn as it lijþ on
his brest, & his mouþ is streit & he may not opene it, & þe fyngris of
his hand ben folden into his fist & in empistonies þe necke is crokid,
his mouþ is open, hise chekis ben open, & þe fyngris of his hand ben
streyned bacward & þe tetane halt þe boþe parties of þe body, so þat
he may not turne his necke to no partie but al þe bodi is stif &
streyned, as a staf were putt yn at his necke & out at his ers Alle
þese tokenes or ellis summe of hem schewiþ þe disposicioun of him þat
haþ þe crampe And whanne þat þese tokenes fallen in þe wounde of þe
heed, or ellis of a senewe þei techen bettere þe leche to fle from þe
sike man þan on him to abide & cure 


 

 The firste tretis is eendid wiþ þe help of almyȝty god. Now with þe
help of þe same, go to þe secunde 
Now bigynneþ þe secunde tretis of particuler woundis of membris of
office from þe heed to þe foot and first bigynne at anotamie of þe
heed 

Al þing brefly ordeyned aftir my symple will diuisynge,
which þat longiþ to þe firste tretis of þis book which þat holdiþ
certeyn rulis & techinge of surgerie vndir general chapitlis as we han
bihiȝt now we wolen bigynne to treten of curis aftir þat þe lymes ben
in mannes bodi. & first I wole bigynne at þe heed & at his anotamie, &
so procede forþ to ech membre dyuysynge þe anotamie of ech membre, & in
ordeynynge þe curis of woundis þat ben maad in ech sengle membre. I seie
þat þe heed is maad of þre parties: of a fleischi partie, of a bony
partie, & a brawni partie. Þe fleischi partie is aboue þe brayn panne,
þe which þat is maad of an hery skyn; & þilke skyn is fulfillid wiþ
braynes in euery partie 


 

Þe heeris of þe heed weren for greet profite ordeyned þat neiþer cold ne
hoot, ne schulde not sodeynli entre þe poris of the skyn, & neuer-þe-
lattere þat þe fumosite of þe heed myȝte go out bi þe poris þere as þe
heer growiþ; & þe heed myȝte be þe more semeloker, & þat þe colouris of
þe heeris of dyuers men myȝte schewen þe complecciouns of þe heedis 

Þe skyn þat is aboue þe brayn panne is lacertose, & ful of
þicke fleisch, þat he myȝte wrie þe brayn panne, þat he schulde not fele
sodeynliche to greet heete ne to greet cold. Þe which skyn is maad of
sutil þredis of senewis þat comen fro þe brayn, & of veynes & of
arteries sotilliche I-maad; & so þe skyn of þe heed is sotilliche ioyned
wiþ þe skyn of al þe bodi & also þe skyn of þe heed is more þickere
þan þe brain sculle, þat it schulde ben more rare &
more porose, þat is to seie, more ful of hoolis Þe lacertis of þe skyn
proceden aftir þat þe goynge procediþ of þe heeris 

Þe brayn panne is maad of manye boonys Þe firste summe, þe whiche þat holdiþ þe prouitis þat longen to þe brayn
panne, haþ .ij. helpingis; oon helpinge is: þouȝ þat an hurtynge come to
oon boon, neuere-þe-lattere he schulde not falle to alle þe boonys Þe
secunde help is, oon boon þat is to hard in oon partie ne schulde not be so


 

hard in anoþir partie. Þe secunde summe, þe which þat wiþhalt þe
helpingis þat ben vndir þe brayn panne, haþ wiþinne him. iiij.
helpingis; þe whiche helpingis ben ful maad by þe semis þat
ben of þe brayn panne; ne þe helpingis myȝte not be maad, but if þat þer
were manye boonys Þe first help is, þat þe veynes myȝten go doun bi þe
semis of þe brayn panne berynge norischinge to þe same
brayn Þe secunde help is, þat þe
senewis þat comen out of þe brayn myȝte haue wey in goynge out Þe
þridde help is, þat þe fumes of þe brayn myȝten haue wey of smokyng
out Þe fourþe is, þat neiþer dura mater, ne pia mater, þat as þei ben
hangid, ne myȝte not greue þe brayn.

So þat þe brayn panne is maad of ij. smeþe liȝt tablis, þat oon is
aboue, þe toþir is byneþe & þei ben sumwhat spongious in þe myddis, &
rare þat þe smoke of þe heete myȝte bettere passe out & þei ben smeþe
þat þei myȝten not greue þe brayn Dyuers men þat maken dyuers anotamie
dyuyden þe brayn panne diuerslych summen noumbren mo boonys þan summe
oþir speken of but soþenes is, þat þer ben .vj. & oon which þat
susteyneþ þe sixte. Þe firste boon is clepid þe boon of þe forheed or
ellis coronale, & he bigynneþ from þe browis & lastiþ to þe seem þat
departiþ þe heed quarter.


 

 & þilke is clepid coronale Þis boon haþ in sum maner of
men a smal seem in foldynge of þe forheed, & þerfore sum men seyn þat
þer ben .ij. boonis. ij oþir boonys ben ioyned with þilke boon coronable
in þe myddis of þe heed ouerþwert ouer; þat þei ben
bounde togidere bi oon ioynture, þe which þat strecchiþ from bifore to
bihynde to þe lenkþe of þe heed, þe which is clepid sagittales, by as
myche as he is schape lijk an arowe & þese .ij. boonys ben clepid
nerualia bi-cause þat þe figure of þe seem þat is with þe coronable is
þe figure of a senewe eiþer of a corde Þese boonys ben in þe hiȝeste
coppe of þe heed & byhynde in þe nolle þer is a boon þe which is clepid
alauda. & it is
maad in þe symilitude of þis:


: which þat is ioyned wiþ þe boones nerualibus tofore seid bi þe mene of
oon þan I-made to þe lijknes of þe boon tofore seid. & þese þre semes
whiche þat ioynen togidere þe .iiij. boonys tofore seid, ben maad as it
were two sawis, þe whiche teeþ ben ioyned, ech of hem in oþir in þis maner

 & þis ioynynge togidere of oon boon wiþ anoþir was maad bi-cause of
iuvamentis þat I haue told toforn; þer is no boon ioyned with
anoþer as þese boonys ben.


 

Vndir þe boon þat is clepid alauda, þer is a ful hard boon & holid in þe
myddil, þe which boon susteyneþ alle þe boonys of þe heed. Þe which boon
is clepid passillus, & he is ioyned byneþe wiþ þe firste boon of þe
nake. Þe schap of þe coniunccioun of þe .v. boonis of þe heed is in þis
maner


. Boþe on þe riȝtside & on þe lift side of þe forseid boonys, whiche þat
ben clepid nerualia & þo boonys þat vndir setten
ben clepid ossa mendosa. & þese boonys in oon partie ben ful hard þere
as þe hole of þe eere passiþ þoruȝ, & þei ben clepid petrosa; & summen
seien þat þer ben .iiij. boonys ij. on eiþir side & whanne þat alle þe
boonys of þe heed ben ioyned togidere, þou schalt fynde in soþfastnes
þat þer ben but vj. boonys, whanne þat þou rekenest os 
coronale for oon boon, & .ij. boonys þat ben clepid mendose, ij. & oon
þat ben iij, & o boon þat is clepid alauda. & ij. boonys þat ben clepid
nerualia þat ben .vj.; & þe .vij. boon is clepid passillare, þe which is
not of þe boones of þe heed, but he susteyneþ alle þe oþere boonys of þe
heed. & iij. maner of semes makiþ coniunccioun of alle
þe boonys in þis maner



 

& wiþ .ij. semes mendose in þis maner


. & whanne þat þe crounne of þe heed is perfiȝt, þe heed is maad in þis
maner

 Þis is þe foorme of an heed weel propossiound, round

þat he myȝte more wiþholde, & þat he myȝte lasse be hurt, & þat he be
longe warpid , hauynge tofore & bihynde eminence: þat is to
seie apeirynge, þat þe senewis þat comen out of þe brayn myȝten haue a
porose place of goynge out. & neþeles as ypocras & galion, whiche þat
expowneþ ypocras, telliþ , it is possible to
fynde oþir in maner of makyng of heedis. Oon maner is, if eminence be
not in partie of þe heed tofore, for if þat he be pleyn in partie
tofore, bi þat pleynes þe seem is lost, þat is clepid coronalis Þe
secunde is, if þat þe heed haue noon eminence bihynde, but þat þe
hyndere partie be pleyn, & bi þat pleynes þe seeme is lost þat is clepid
alauda Þe þridde is, if þat þer be noon eminence bifore ne bihinde in
þe heed, but al þe heed is round as a sercle, & þanne þer is but oon
seem in þe myddil of þe brayn panne: for it is vnpossible þe heed to
haue ony oþer schap wiþoute lesynge of sum partie of þe
brayn, & were contrarious aȝens þe lijf Bi þe myddil seem which þat is
in þe heed, þere discendiþ a ueyne comynge fro þe lyuere bi þe


 

brayn panne of a boon which þat is holid þat is clepid passillarus. & bi
þe same weye þer risiþ an arterie comynge from þe herte, & þei ben
ioyned togidere, & of þe weuingge of þe tweyne þer is maad an hard
pannicle þat is to seie a clooþ þat is vndir þe brayn panne; & he is
hangid with summe smale ligamentis to þe brayn panne in summe of þe
semes. Þe whieh pannicle byndiþ þe boonys togidere, & it is clepid dura
mater. & it is riȝtful þat an arterie schulde arise vpward from byneþe,
for þe blood þat is in him is sutil, & his meuynge is pulsatif; & he
hadde discendid from aboue dounward, he schulde haue discendid wiþ to
greet an hastynes, but þilke ascendynge temperiþ þilke flux. & it is
couenable þat þe veyne discende bicause þat þe blood þat is in þe veynes
is more þickere, & þe blood þat is in þe veynes goiþ doun sotilli. &
boþe þese veynes þat ben pulsatif & not pulsatif ben ioyned wiþ dura
mater Also þe veyne strecchiþ more lower, & of hem is
engendrid pia mater Aftir þei discenden doun to þe brayn, & þei
bryngen lijf & dewe norischinge & cordialle spiritis,
þe which is in þe brayn & þere is defied, & þere resseyueþ naturel
foorme of vndirstondynge. Pia mater enuyrounneþ al þe brayn, & departiþ
him into iij. celoles þat


 

ben chaumbris: þe firste, þe myddile, & þe laste. & þouȝ þat alle þese
ben dyuydid syngulerly bi hem-siluen, it semeþ þat þe celole þat is tofore in þe brayn is departid in two parties; & bi þat
cause summen seien þat þer ben .iiij. ventriclis of þe brayn. Þe forþere
partie of þe brayn is greet & brood, bicause þat he schulde resceyue
manye spiritis þat ben sent to him; for þat place is propre instrument
of ymagynacioun þe which resceyueþ þingis þat comprehendiþ of fantasie;
 & þo þingis kunnen vndirstonde
resceyueþ bi propre instrumentis þat longiþ. &
þouȝ þat al þe brayn, in comparisoun of þe herte & of alle oþere membris
of þe body, be deemed cold & moist, þis celule hauynge comparisoun to
oþere celules is deemed hoot & drie. & þe myddil part of þe brayn is
lasse þan ony oþere of þe oþere two parties, & her foorme is
punat brood twoward þe forþere side of þe heed,
& scharpere twoward þe hyndere syde, þat he myȝte be þe more able to
resceyue ymagynatif þingis, & þo þingis to ȝeue to þe ynnere partie, &
þo þingis þat ben ȝeue to wiþholde Þis ventricle is sett bitwene two
addiamentis of þe brayn; þe whiche addiamentis ben lijk to tweie
buttokkis of a man þat ben ioyned togidere, & þei ben þis
ventricle as it were a sittynge


 

place eiþir a couche vpon þe which he is drawen abrood, whanne þat he
resseyueþ ymagynatif þingis; aftirward he is drawe togidere as a worm,
whanne þat he resseyueþ ymagynatijf þingis; & whanne þat þe sentence of
þilke ymagynacioun is brouȝt forþ, þanne þilke ventricle is drawe along,
& also þe smallere eende of þe ventricle entriþ into þe ventricle þat is
bihynde in þe heed. & þis ventricle is myche lasse þan þe oþere tweyne,
bicause þat no senewis proceden not out of him, & þat
manye þingis myȝte be comprehendid place þat vertu of witt
myȝte þe sunnere be gaderid togidere to take his counseil; &
þis ventricle to comparisoun of oþere ventriclis is deemed hoot & drie.
& aftir þat þe hyndere ventricle, þe which is grettere & hardere þan
þis; þe which comparisoun to þe oþere tweyne is demed cold & drie,
þe which is brood twoward þe fore partie of þe heed & scharp bakward, þe
which resceyueþ sentence þat ben schewid & kepiþ hem priuyliche as a
cheste kepiþ tresour. & out of him goiþ out nucha þoruȝ þe hole of þe
boon, þat is clepid passillaris, & þilke nucha is cloþid wiþ two
pannicles þat goon ont of þe brayn.

& al þe brayn is deemed cold & moist, bicause þat he schulde


 

atempren spiritual fumosite þat comen of þe herte, & þat he schulde not
ben dried for to myche meuynge þat he haþ in worchinge of vertues; & þe
brayn is whijt, bicause þat he schulde þe bettere resseyue resoun &
vnderstondynge For if peyntouris whanne þey schulen peynte a table,
first þei maken it whiȝt, for þer wole no colour lasten but þoruȝ him; &
it is neische þat þe meuynge of vertues myȝte þe bettere han place; & þe
brayn is towȝ þat þe senewis þat goon out of hym myȝte be þe
more towȝ, & þe more þei ben enlongid from her bigynnynge & þe more
hardere þei schulen be, & also þat þei schulden be bowable ynowȝ & nouȝt
aȝenstondynge her hardnesse. & it is nessessarie þat þe brayn be cloþid
wiþ .ij. panniclis: þat is to seie .ij. cloþis, þat in his meuynge,
 I haue seid tofore, þat it schulde not be hurt of þe brayn panne.
Al þe brayn is departid into .iij. colules 
with addiamentis of þe panniclis of pie matris, þat þe spiritis myȝten
þe lengere dwelle in þe ventricle to resseyuen bi ordure of digestioun,
foorme & perfeccioun more þan þei hadden first of þe herte; & þat euery
vertu myȝte fulfille his accidens in his
ventricle, or þan þe vois þat is comprehendid


 

myȝte passe to þe ventricle þat is sewingge. Not
aȝenstondynge þese propirtees þe brayn haþ sum substaunce of marie þe
which fulfilliþ þe voidenes of þe forseid panniclis. & þilke mary
enuyrounneþ þe forseid panniolis, of þe which mary þer may sum partie in
hurtynge of þe heed be lost; & not aȝenstondynge þe goynge out of sum partie of þilke mary, a man schal nouȝt die. For þis
mary is not of þe substaunce of þe ventriclis of þe brayn of
þe which mynde is maad; for þei ben of so greet nobilite, þouȝ þat þer
be neuere so litil infeccioun, or ellis þat þer falle neuere so litil a
lesyng of hem þei ben depriued of her
heelþe, in so myche þat oon colule may not be
lost & a man be saued, as manye idiotis supposen contrarie Anotamie of yȝen, eeris, nose, chekelappis, mouþ, tunge &
teeþ, we deferren to ordeyne in þe þridde tretis, in þe whiche if god
wole we þenken to treten, & of oþere siknessis, & of oþere lymes out-
cept woundis.

& þo hurtyngis þat ben maad in þe heed eiþir þat ben maad wiþoute wounde
or wiþ wounde. & wheþer þat þei ben wiþoute wounde or wiþ wounde, eiþir
þei ben wiþ brekynge of þe brayn


 

panne or wiþoute brekynge of þe brayn panne Or wheþer þat it be maad
wiþ breche of þe brayn panne, or wiþoute breche of þe brayn panne, summe
ben wiþ hurtynge of þe brayn, & summe ben wiþoute hurtynge of þe brayn 
& riȝt as þilke hurtis haue difference in tokenes, so þei han difference
in perels & pronosticaciouns & maners with þe whiche þei musten ben holpen 

 & if þat ony hurt be in þe heed wiþoute ony wounde as wiþ
fallynge or wiþ smytynge of a stoon or of a staf or wiþ sum oþir þing
þat brusiþ, & if þat it be wiþoute breche of þe brayn panne & wiþ
hirtynge of þe brayn panne, it nediþ not but schauynge of þe heed &
anoyntynge with hote oilis of rosis & to strawen on
þe poudre of mirtillis seed, & streyne þe place wiþ a boond til al þe
place be fastned & þe swellynge be vanyschid awey In þis maner þou
fastne al þe place þat no þing schal be corrumpid, or ellis þer schal
dwelle a litil corrupcioun, & if þat ony þing of corrumpcioun abide, þe
place schal be opened wiþ an instrument, & so schal þe quyttur be
excludid, & he schal be curid riȝt as oþere empostymes þat ben woundid.

& if þat þe brayn panne were broke wiþoute wounde of þe heed þe which
may be knowe bi disposicioun of þe cause & also of þe sike man, in
biholdynge, if þat þat smytiþ were strong, or ellis


 

þat þe sike haue falle from his place, or ellis þat he was smyte with
strong smyting, & also if þat he fel & myȝte not hastili arise. & if þat he hadde scotomie, þat is to seie a maner
sijknes, whanne þat þer semeþ as flien or oþere smale gnattis fleen
tofore his yȝen or ellis he spewiþ his mete, or he feliþ to gret akþe
in þe heed, & if þat he may not breke a knotte of a straw wiþ hise teeþ,
& if þe heed be smyte wiþ a liȝt drie staf as of salow or ellis of pinee
—& þanne leie þin eere to his heed, & if þat þe boon be hool þou schalt
here an hool soun aftir þe comparisoun of þe soun of an hool belle, also
if þou makist þe sike man to holde bitwene his teeþ a þred twyned & I-
wexid, & þanne bigynne to harpe with þi nailis vpon þe þred faste bi þe
sike mannes mouþ, & so harpe wiþ þi naylis vpon þe þred alwey streyned &
makynge soun to þe eende of þe þred, & þilke þred schal ben on lenkþe
fro þe mouþ of a cubite, & so þou schalt harpe ofte tymes, & if þat þe
pacient mowe susteyne þe soun, he haþ not his brayn panne broke, for if
his brayn panne were broke, þe sike man myȝte not susteyne þe soun of þe
þred. Alle þese signys, or ellis manye of hem bitokenen þat þe brayn
panne is broken & tweyne of þe laste signys ben


 

more certeyn þan ony of þe oþere. & vndirstonde þat þe brayn panne mai
ofte tymes be to-broken, & neþeles þe brayn feliþ noon harm in þe
bigynnynge. But aftirward ofte tymes of hirtynge of þe brayn panne, þe
brayn is hirt Galion witnessynge, þe brekynge of boonys in þe heed is
dyuers in perels fro brekynge of oþere boonys in þe bodi, for þe
accidens þe which þat falliþ ofte tymes to þe breche of þe brayn panne.
Neiþir is no man ne neuere was þat myȝte euermore helpe to alle
accidentis, whanne þat þe brayn was meued in þe bigynnynge þat not
aȝenstondynge his help, be he neuere so good a leche,
þat þe sike ne muste die 

Euel accidentis þe whiche þat pannicle ben alwey dwellynge as constipacioun
of þe wombe, or ellis þe flix of þe wombe, or ellis crokidnes, or ellis
lokynge asquynt of þe iȝen, or ellis wepinge of þe oon yȝe, or ellis an
hard scotomie, or ellis febilnes of alle þe vertues & chaungynge. Not
oonly animal vertues, þat ben vertues of þe brayn, ben I-chaungid, also naturel vertues & liui 
vertues—sensibles & motifes;


 

sencible, for þei ben not riȝtfulliche; for boþe her heerynge & oþere comoun wittis
ben troublid; also priuy vertues þat ben troublid as ymaginatif, for þei
bileuen þei seen, ; also resonable vertues, for þei
speken in deuyn & answeren whanne þei ben nouȝt
I-askide also memorial þat þei þenke nouȝt on her owne
name also meuable vertues is so myche greued þat vnneþe þei moun nouȝt
meue hem nameliche aboute þe necke. Þei syke greuousleche, & a scharp
feuere falliþ, þe which arrigor, þat is to seie a cold schurgynge
 goiþ tofore Arrigor is no þing
ellis, but as it were a prickynge of nedelis, or ellis of netlis in þe
fleisch, & if þis rigor come wiþ a feuere, or ellis without feuere, it
is þe worste signe tokene of deeþ, & if þe crampe folowe it is deedly 
Also þese ben yuel accidentis: blaknes of þe tunge, bleynis aboute þe
skyn or þe chekis, or in ony partie of þe heed þanne þe wounde, is
an yuel signe. & sumtyme blood comeþ out at þe eeris & noseþrillis.
& if þe more partie of þese tokenese or ellis alle comen, þe sike man
muste nedis die, namely, & þe accidentis conteynen ; & specialy if þe sike man haue be her-to-fore
manye daies in good disposicioun, & after þilke


 

good disposicioun þilke yuel accidentis fallen; but sumtyme in þe
bigynnynge þese yuel accidentis fallen wickid, & aftirward bi good
gouernaile & good help of þe leche þilke yuel accidentis ben departid &
good comeþ, and þanne it is a signe, for it bitokeneþ strenkþe
of kynde, hauynge no drede of þe sijknes, & kunnynge of þe leche O
holi goost, al þing fulfillynge, alle þingis sanctifiynge, & alle þingis
liȝtnynge, & alle þingis gouernynge, opene þe yȝen of hem þat loken &
reden on þis book, þat þei moun vndirstonde þat þing þat is weel seid, &
þat þei moun demene þoruȝ þi
cleernes þat, þat is yuel seid, & specialy in þis caas where þat oonly not I þat am vnwijs
& vnkunnynge, but also greete maistris & more kunnynge han writen
sotilliche, & han sett in þis caas dyuers vndirstondynge. Ne þei ne I ne
foond no wey in þis werk þat myȝte us make sikir, specialiche in
scryuyngis of þe brayn panne, in þe whiche cure 
dyvers men haue I-wrouȝt dyuersliche.

 I wole bigynne at a symple wounde of þe fleisch of þe heed,
in þe which þat þer is noon hurtynge of þe brayn ne brayn panne. 
Biholde wheþir þilke wounde be maad wiþ a swerd or ony þing semblale
to it, & þanne sowe þilke wounde, & caste aboue þe


 

wounde þe poudre of lym tofore seid, & do al þing bi ordre, as it is
conteyned aboue in þe chapitle of woundis of fleisch 

& if þat a wounde be maad in þe heed wiþ brusynge, as wiþ a mace, or wiþ a staf, or ony þing þat brusiþ, þanne it is
nessessarie to leie aboue þe brusynge a maturatif maad of .iiij. parties
of watir, & oon partie of comoun oile & flour of wheete, þat suffisiþ to
make it þikke, til þat þe mater þat is brusid be maturid;
þe which maturatif schal be do abrood vpon a lynnen clooþ & leid to þe
wounde, & þou schalt fulfille þe wounde wiþ oile of rosis & ȝelke of an
ey, & lynt of an oold lynnen clooþ medlid togidere, til þat þe wounde
ȝeue quytture & þe akþe be aswagid. & aftirward leye in þe wounde drie
lynt of old clooþ, & fille þe wounde of þe same lynet, & leie aboue þe
mundificatif of mel roset & barly mele, til þat it be
perfiȝtly clensid; & leie aboute þe wounde, from þe bigynnynge til þat
þe wounde be parfiȝtly clensid, a defensif of bole armonyak, þe which I
haue told ofte tyme; aftirward incarne it, þat is to seie brynge ouer
fleisch, & aftirward consowde.

& if þat þis wounde towche þe pannicle þat byndiþ boonys togidere, þouȝ
þat þe boon be not to-broken, charge it not litil, but


 

take þerof good hede, & do þerynne in þe wounde hoot oile of rosis doun
to þe pannicle þat byndiþ boonys togidere, til þat þer be noon akynge in
þe wounde. & kepe þilke wounde as þou woldist kepe oþere woundis of þe
brayn panne; & kepe þe brayn fro cold & fro heete, for cold is moost
greuous to boonys & to panniclis þat ben woundid. Þer ben summe maner
men þat leien wiþout forþ on alle maner woundis of þe heed, wheþer it be
wiþ wounde of þe brayn panne or wiþoute þe wounde of þe brayn panne, in
what maner þat þe heed be hurt, a lynnen clooþ wet in þe oynement þat is
maad on þis maner Take white rosis libram , oile of rosis
 v, whiȝt wex iij, þei melten alle togidere in an yren
panne, & þei maken þerof .j. bodi, & boile it aftirward in
good wyn bi þe space of an hour; & þei leten it aftirward nyȝ colden, &
þei weten þerinne a pece of a lynnen clout, & þei schapen þilke pece wiþ
a schere aftir þat þe wounde is, & þanne þei baþe þilke pece in good
wiyn, & þanne leie þilke pece , & anoon aftir þei leien
vpon þilke pece on eiþir side of þe wounde a plumaciol I-wet in good
hoot wiyn; & þei leien on a drie pelowe of herdis vpon þo two wete
pelowis, þe which drie pelewe of herdis schal comprehende þe tweie wete,
& bynde hem faste; & þei ȝeuen to summen to drynke


 

riȝt good wyn, & to ete good fleisch of hennes & of capouns; & þei comaunden to drynke a
drope of water; & þei gouernen on þis maner alle men þat ben woundid in
þe heed differentliche, & þei seyn þat mo men ben heelid bi þis maner
cure þan dien. But bi as myche as alle auctouris ben aȝens þis cure,
namely in dietynge, I ne was neuere hardi to preue þis maner cure; for
in mannys bodi a medicyn schal not be preued which þat is not acordynge
to resoun For alle autouris acorden þat þer is no þing þat
so soone greueþ þe brayn & þe senewis as wiyn doiþ, & vsynge of fleisch
is cause of bryngynge yn an hoot enpostyme. Neuere-þe-latter if a man
þat vsiþ of custum sich a maner dietynge haue a strong heed, in his hele
him drediþ no wiyn, & þe vertu of him þat is sijk be strong—in sum
manere of folk wiþ þis maner gouernaile, vertu is more strenkþid, & þe
sunner þei ben heelid. But I ne procede not wiþ sich a maner dietynge bi
cause of drede lest an hoot enpostyme schulde come to þe sore, but I
procede in dietynge & worche aboute þe wounde as I haue seid tofore.

Oþere men loke þe brekynge
of þe brayn panne be with a greet wounde, or smal


 

wounde, or withoute wounde. & if þat þer be a greet wounde, þei loken
wheþer þei moun se if ony pece of þe brayn panne be tobroken, & þei don
it awey. & aftirward þei putten bitwene þe brayn panne & duram matrem a
þinne clout wet in þe white of an ey, & sumwhat þe white compressid out,
& þei fulfillen al þe wounde of þe brayn panne with sich a maner clooþ.
& þei leyn in þe ouer wounde which þat is in þe fleisch, lynet wet in þe
white of an ey, til þat þe blood be staunchid; & þei leien
aboue a plumaciol wet in an ey. & whanne þe blood is staunchid, þei
leien a dreie clooþ vndir þe brayn panne in þe wounde, & þei leien aboue
þe wounde a potage, þe which engendriþ quytture; & whanne þat þe
quytture is engendrid, þei leien in þe wounde carp, eiþir lynet of a cloute; &
þei anoynte aboute þe wounde wiþ vnguento fusco; & at þe laste eende þei
leien aboue apostolicon. 

& þei asaie in þis maner if þat þe brekynge of þe brayn panne be wiþ a
rimel, þat is to seie a chene, eiþir a creueis; & if
þat ilke creueis peerse to wiþinne, makynge þe sike man to streyne his


 

mouþ & his nose, & þei maken him þanne to blowen, & þei loken if ony þing exale out bi þilke rimele, — as blod or ony other mater, þei
drede not to perse þilke rimelle. & þanne summe seien þat þilke rimele
schulde be to-broke eiþir peersid from þe toon eende to þe toþir wiþ
rinspindelis, perischinge þe brayn
scolle A rinspindil is an instrument þat coteleris poudren with her haftis,
þe which figure schal be schapen in þis same chapitle folowynge. & þe
worste þing þat a man may do is to peerse þe rimele on boþe sidis But
oþere men don bettere which þat peerse þe rimele on þe oon
eende which is moost hangynge; & þei maken as manye hoolis, oon biside
anoþer, as it is nessessarie to make an hole in þe brayn panne, bi þe
which hole if ony þing be fallen vpon, duram matrem myȝte be clensid; &
þese, in as myche as touchinge trepanacioun worchiþ best & whanne þat þei han maad manye hoolis,
þei kutten from oon hole to anoþer hole wiþ an instrument, þat þei moun
drawe out þe boon þat is bitwene þe ordure of holis þat was maad & þe
rimele, & þei casten him awey, & aftirward þei proceden


 

forþ in oþere maner þingis as it is seid tofore For whanne þou
desirist way of trepaninge sufficiþ to þee in þe rimelis of þe brayn panne. Þis schal
be þe foorme of a trepane 


. & þis is þe foorme of a spatinam, wiþ þe which a man schal kutte from
oon hole to anoþer hole

. & þou schalt smyte wiþ a mal eiþer an hamer on þe
greet eende; & whanne þou hast remeued of þe boon þat schal be remoued,
euene þe brynkis with schauynge, þat þou mowe not leue no maner
scharpnes in þe brynkis. Þis is þe maner of þe schap

, & þis schaue schal kutte on þe side þat foldiþ ynward, &
it schal be blunt on þe oon side þat is outward. & þei fulfillen þe
wounde þat is wiþinne þe fleisch wiþoutforþ, as I haue seid, with þe
clooþ expressid of þe white of an ey & lynet, til þat þe wounde be ful,
& also til þat þe kynde haue regendrid a repeirement, þe which schal
fulfille þe place þere as þe boon was don awey. Aftirward þei curen þe
wounde aftir comoun cure of woundis Alle oþere maner of trepanacioun
is comprehendid vndir o summe, þouȝ þat summen ordeyne particuler aftir
her dyuyse, diuers maners.

But bi as myche as I haue not seen in þis caas no way þat


 

myȝte remeue me from doute, bi as myche as I haue saied bi longe tyme,
boþe bi summe auctouris experimentis, & also bi myn experiment, & þat
wei is not certeyn þerfore here þei Galien, þat seiþ: if we mowe
remeue quytture wiþoute doynge awei of boonys þat schulde be do awey, it
is good And auicen & serapie acorden to þe same sentence of cure of heed
akþe þat comeþ of smytynge or ellis of fallynge, where þat he towchiþ
 þe worchinge of hurtis of þe brayn 
panne, not bi trepanacioun, but bi emplastris & medicyns & also I took
good hede þat manye mo men ben heelid bi maner of medicyns & emplastris,
þan ben heelid bi trapanes, þat ben peersynge or þrillynge For I ne
vse not instrumentis to remeue the boon but in two causis Þe oon cause
is if þat þe brayn panne be so myche I-slend þat þe part þat is
broke, entre vndir þe partie þat is hool Þe secunde caas is, if ony
pece be departid from þe brayn panne, þe which þat prickiþ duram
matrem In þe firste caas dura mater is compressid. In þe secunde caas
dura mater is prickid, which is cause of akþe, & akynge is cause of
drawynge humouris, þere engendriþ an empostyme vpon þe same pannicle, þe
which is cause of a crampe, & of oþere accidentis tofore seid; &


 

at þe laste þei bryngen deeþ to þe pacient In þese .ij. causis I leeue
hem constreyned to
remeue a boon wiþ handely instrumentis. In alle
oþere maners of brechis eiþer in creueis, in what maner þat þei happen,
þouȝ þat I be not siker of þe pacientis lijf, neþeles I procede in þis
maner with more trist, bisekynge alwey help of god, þe which þat haþ heelid mo men bi myn hondis, þat am his instrument, þan haue
ben deed, nouȝt aȝenstondynge alle my cautels & helpinge. For soþe þat I
haue biholde soþliche resonis & þe proces of oþere auctouris, I holde
þis wey lasse dredeful þan ony oþere for I folowe þe sentence of
Galien, which þat seiþ: if þat a man haue but o wei to his hele, it is good þat he holde þilke wey, þouȝ þat it be yuel.

& whanne þat I come to a man þat is woundid in þe heed, & I knowe þat þe
brayn panne be broke, bi tokenes tofore seid, first I considere þe vertu
of him þat is pacient, & also his age & alle oþere particuler þing, &
nameli vertu, & gladliche I leue þe cure, if þat I se ony deedly
tokenes, but if it so be þat I be preied wiþ þe grettere instaunce of þe
freendis of þe sike man. & not aȝenstondynge her preier I telle hise
freendis þat bi wey of resoun þe


 

pacient schulde die, & þanne I worche aboute him as in a man in whom
yuele accidentis appere. & if þat þe signys ben not deedliche, & þe
breche of þe brayn panne be with a greet wounde of þe heed, & þat a
greet partie of þe brayn panne be do awey al togidere, so þat I mowe
 haue a good wey to leie medicyns vpon duram matrem First I
do schaue his heed, afterward I leie on an eeld lynnen clout & a þenne,
 wett in .ij. parties of oile of rosis swete smellynge, & oon
partie of mel roset colat, bitwene þe duram matrem & þe brayn panne
sliȝly & softli, þat dura mater be not compressid wiþ þe clooþ þat is
wet tofore seid; & I fulfille þe wounde of þe fleisch wiþ lint of oold
lynnen clooþ wett in þe ȝelke of an ey, & oile of rosis, boþe liche
myche; & anoynte aboute þe wounde wiþ a defensif of bole armoniak ofte
tymes I-seid, & leie aboue þe wounde a plumaciol, þe which þat schal
keuere al þe wounde; & þanne aboue al-togidere I leie a greet plumaciol,
wett in good hoot wiyn. & aftirward I bynde þe wounde wiþ a boond,
byndynge ofte tymes aboute þe heed wiþ þe lynet & þe clooþ, þe which þat
is in þe wounde & aboute þe wounde myȝte not slide to no partie, & bynde
þe wounde in þat maner þat dura mater bi no


 

wey be compressid. Þe heeris of þe heed schulen be remeued awey on þis
maner: clippe hem first with scheris, afterward take .ij. parties of
water cold, & oon partie of oile of rosis in somer, & make
hoot þe same water & oile in wyntir, & waische þe heed softliche,
takynge hede þat no water ne oile entre into þe wounde, & þanne schaue
it wiþ a rasour & whanne þat I haue serued þe pacient on þis maner, I
lete him reste til on þe morowe, & aftirward I serue þe wounde on þe
same maner til þat þe wounde be hool Neþeles I considere if þat þe
pacient be ful of blood, & his vertu be strong, & if he be ȝong, & litil
blood bled at his wounde, & whanne alle þese þingis acorden, I make him
to be leten blood on þe coral veyne of þe
arme & but if he mowe go to priuy, I helpe him oonys aday, or wiþ
suppositories or wiþ clisterie; & I procede in dietynge, as I haue seid
in þe chapitle of dietynge & whanne þat þe wounde makiþ sufficiently
quytture, I leie in þe wounde of þe brayn panne, & vpon þe brayn panne,
as I haue don tofore; & aboue þe wounde I leie a mundificatif of mel
roset, colat, & barly mele, til þat þe wounde be clensid, & þat þe dura
mater be sowdid with þe brayn panne & þanne I caste in þe wounde of þe
heed a poudre maad on þis maner Take frank encense & ciperi, þat is þe


 

note of a cipres, seed of mirtilles, mirre, ana. orobi, j; make
poudre, & leie þis poudre in þe wounde, & aboue þe poudre leie þredis of
lynnen clooþ, or ellis lynet; & aboue al-togidere leie an entreet maad
of .ij. parties of whiȝt rosyn, &
oon partie of wex moltun togidere vpon strong vynegre, & colid þoruȝ a
þinne streynour vpon cold water & whanne þin hondis ben anoyntid wiþ
oile of rosis, malaxe it longe tyme
togidere. In somer take euene porcioun of whiȝt rosyn & of wex; in
wyntir take .iiij. partis of rosyn, & þe .v part of wex, & drawe
abrood þat treet on a clooþ, &
leie it on þe wounde til þat he be perfiȝtliche cicatrisid. & if þat þer
were ony partie of þe boon þat prickide duram matrem, þanne I aforce me
to remeue þilke partie þat prickiþ wiþ pynsouns, if þat I may; &
if þilke partie þat prickiþ be ioyned so faste to þe hool boon þat he
wolde not be remeued awey, þanne I remeue him awey wiþ rugement from þe
partie þat halt, 
in makynge oon hole or two, or mo, aftir þe quantite of þe


 

boon þat schulde be don awey & whanne þat þe boon is remeued awei, I procede in
þe cure as it is seid in þis chapitle But whanne I remeue
a boon wiþ instrumentis of þe brayn panne, þanne I stoppe þe sijk mannes
eeris, þat he mowe not heere þe soun of þe yren þat trepaniþ. & I remeue
þe same maner þe partie þat is broke, þe which þat goiþ vndir þe partie
þat is hool, & compressiþ þe dura mater. & if þat a gobet eiþir a pece
of a boon holde sumwhat in þe wounde, & myȝte not liȝtliche be remeued
away, & he prickiþ not dura mater ne compressiþ not dura mater, þanne at
þe bigynnynge I do on þe boon hoot oile of rosis, & I fulfille þe wounde
wiþ oile of rosis & þe ȝelke of an ey medlid togidere, til þat þe boon
be neischid & may liȝtliche be remoued awey; þanne I remeue þe boon
softliche, & I procede in þe worchinge bitwene þe boon & duram matrem,
as it is seid tofore 

& if þat þe breche of þe brayn panne were as a creueis or ellis I-slend,
& neiþer part of þe boon were lowere þan oþer, þanne I considere if þat
ilke slendynge perce al þe brayn panne;
& þat þou schalt knowe bi þe tokenes tofore seid, or ellis þou schalt
knowe bi þis signe, þat neuere failiþ Make a plastre of
poudre of


 

mastik & þe white of an ey, medlid togidere as þikke as
hony, & distende it vpon a clooþ, & leie it
on þe place þat is hurt fro morowe til euen, or ellis from þe euene til
þe morowe & whanne þat þe plastre is remoued awey, if þat þe creueis
peerse þoruȝ þe brayn panne, þou schalt se þe plastre more drie aȝens þe
creueis þan in ony oþer place, for þe greet heete þat comeþ fro þe brayn
 be nouȝt I-slend þoruȝ, þe plastre schal be
nomore drie aboue þe creueis þan on anoþer place & if þe creueis perse
not þe brayn scolle, þe cure is as it is seid in þe bigynnynge of þis
chapitle, þere as I tolde of cure of wounde of þe heed, where þat þe
brayn panne eiþer þe brain is not hurt. For if þat ilke remile peerse þe
brayn panne, þer is a greet doute in þe caas, for summen seien þat it is
impossible sich a wounde to heele; but if þe remele be trepaned, & a
quantite of þe boon be doon awey, þat þe superfluyte þat is cast vpon
duram matrem may be doon awey, or ellis þe dura mater schulde putrifien
& be corrupt, & bi þat skil þe
pacient schulde die, þe which þat myȝte be heelid bi þe
remeuynge of þe boon Neþeles I þat haue seen in trepaninge greet
perel, namely whanne


 

þat þe creueis is bisidis þe semys, where þat þe trepaninge is
deedlich & I haue seen manye þat wiþoute trepanyng almyȝty god haþ
delyuerid bi myn hondis, wiþoute touchinge of ony brayn scolle wiþ ony
trepan or wiþ iren; but I helde in to þe creueis hoot oile of rosis
colat, & mel roset colat, medlid togidere aftir þe doctrine tofore seid,
fulfillynge al þe wounde with sich maner cloþis; & aftirward leie aboue
þe ȝelke of an ey & oile of rosis medlid togidere, & aboute a defensif
of bole armoniak tofore seid, til þat þe quytture be engendrid. &
aftirward I contynue mel roset & oile of rosis in þe wounde, & aboue a
mundificatif of mel roset & barly mele til þat þe ligament be fully
engendrid on þe brayn panne, & þat þou schalt knowe whanne þat þou seest
þe boonys ben ioyned togidere, as it were two bordis
weren ioyned togidere with cole or with glu; & þanne I fulfille þe
wounde wiþ drie þredis of clene lynnen clooþ, & aboue a
mundificatif, til þat þe boon be keuerid. Þanne I strowe on aboue þe
capitale poudre tofore seid, & I leie on þe schauynge or ellis þe rasure
 of lynnen clooþ, & aboue al þis I leie on a treet
of whiȝt rosyn; & I do alle þese þingis þat I haue seid tofore til þat
þe wounde be consowdid 


 

& if ȝe make an obieccioun how þat it myȝte, wiþoute arerynge of þe
boon, þe blood & þe quytture be dried, þe which þat fil doun bi þilke
slendynge vpon duram matrem I answere: riȝt as þe mater of þe frenesie
& þe mater of þe litarge 
þat is more doutes, bi emplastris wiþoutforþ I-leie is dissolued, & þer
is no slendynge of þe brayn panne, ne no wounde in þe skyn, myche more
liȝtloker & more bettere þe blood, þat is liȝt & able to be resolued, þe
which þat wente doun bi þe forseid slending, may bi þe forseid slendynge
þe bettere be exaled. Ne þilke blood is not viscat in þe substaunce of dure
matris, as þe mater is in empostymes, wherfore he is more obeisschaunt
— — to þe attraccioun of medicyns 

& if þe brayn panne be hurt wiþoute wounde of þe skyn, þe
which þou shalt knowe bi þe tokenes tofore seid þanne summen kutte
aboue þe hurtynge in þe maner of a crose, & þei areren þe .iiij.
quarters, & þei kutten & fleen þe pannicle þat keueriþ þe boonis. &
aftirward þei vsen trapanes & her oþere comoun curis, as it is schewid
tofore But I kutte not þe skyn in þe maner of a crose, but in þe maner
of a scheeld or ellis of a þing þat is triangle in þis maner


, & I make but oon quarter, & I vnwrie þe boon þat þe oile of þe rosis
may peerse yn, & þat þe vertu of þe medicyn,


 

þat is maad of hony of rosis & oile of rosis, may drawe fro byneþe þe
brayn-panne & I do in þis caas al þing as it is declarid next aboue. &
if ȝe make obieccioun aȝens me bi costantyne or ellis bi oþere, þat seien þat bi al oure myȝt we eschewen
þat neiþer oile ne noon oyntuose þing falliþ not wiþinne þe brayn-
panne I answere wiþ auicen, þat seiþ: þat he worchiþ riȝtfulliche þat
vsiþ teped oilis, & þe same tellen galion &
serapion; & also I seie þat oile of rosis, þe which þat schal be maad of grapis of olyue trees þat ben not ripe, is not oyntuose,
but it is drie, & is clepid oile enfancinum; & namely
whanne þat rosis ben medlid wiþ þilke oile, þilke oile haþ gete to him a
swete smellynge & a drie þing of comfortynge animal
spiritis; & also þat oile haþ a vertu expressif, as galion telliþ in þe
book of symple medicyns, bi þe whiche þe brayn is comfortid & akþis ben
swagid & if þer be maad ony greet blood, it is maad sutil with þat
oile; & whanne alle þese þingis ben congaderid & leid aboue duram
matrem, it is clensid 

 Sumtyme þe brayn is meued of sum greet hurt eiþer of sum fallynge or
of sum smytynge wiþoute ony wounde or wiþoute ony


 

breche of ony boon, þanne do þou as I dide to a chanoun of þe ordre of
seynt austyn. Whanne þat he wolde haue lept vpon an hiȝ hors & haue
seten in þe satel, þe hors areride vpon hise two hyndere feet, & þilke
chanoun fel doun bacward vpon þe erþe vpon his heed; & al his bodi was
brusid & namely aboute þe heed, þat anoon he loste þe meuynge and þe
felynge of al his body Þanne a lewid leche þat was frend
to þilke chanoun was clepid, & he cowde not helpen him, for he hadde
neuere seen þe same caas, ne he cowde not no lettrure & at þe laste I was clepid, & I foond him neiþer
heerynge, ne spekynge, ne no þing meuynge, & I deemede him for deed &
neþeless I seide, & he were my broþer, I nolde not
for an .C. mark, but I asaiede in him goodnes of þe helpinge of
medicyns for ofte tyme kynde wiþ good werkis helpiþ priuyliche þat
semeþ vnpossible to a leche. & þei þanne preieden me with greet
instaunce & I made þe heeris of his heed to be schauen & þanne I
anoyntide al þe heed wiþ. iij. parties of oile of rosis, & oon partie of
vynegre hoot medlid togidere, & I castide aboue poudre of mirtillis, &
leide aboue a sotil lynnen cloþ þinne, wett in þe same


 

oile & vynegre, & aboue þat towȝ smal tosid, & I boond al þe heed wiþ a
boond, & aboue I leide a lambis skyn. & so I chaungide it þries ech day
in anoyntynge þe nolle & þe necke into þe myddil of þe rigge-boon bihynde wiþ hoot oile of camomille In þe
ij. day he openede a litil hise yȝen, & he bigan to loke aboute him as it hadde be a deef man þat were in a wondring & þanne
summe wolden haue asaied if þat he myȝte haue ete & I wolde not suffre
him to ete & I seide þouȝ þat he wolde ete þat he schulde not In þe
iij. day I spak to him he answeride me babelynge as a child þat
bigynneþ to speke, but he myȝte forþ wiþ no word 
In þe iiij. dai he spak boistousliche & þanne I ȝaf him to drynke hoot ypocras þat is maad of sugre
& of watir In þe v. day he took þikke tiȝanne In þe vj. dai I
ȝaf him broþ of a chiken; and þanne he bigan to strenkþe litil & litil,
& litil & litil to meuen & neuer-þe-lattere he myȝte not walke not
manye daies aftir. & whanne þat he myȝte take sufficiently mete, I
comaundide


 

him to take pilulas chochias for to resolue bi
euaciacioun þe matere þat I-gaderide togidere in þe heed bi þilke
fallinge & I comaundide him to ete ofte þe braynes of briddis heedis,
& of hennys & of smale briddis & kedis & in þis maner he was hool;
neþeles he was neuere so sotil of witt as he was tofore 

In þis ben yuel signes as þe face to be to 
crokid, & þe yȝen to loke asquynt eiþer crokidliche,
apoplexie, crampe, to schite wiþoute felynge, & vnmouablete of alle þe
membris outcept þe lacertis of þe brest þat moun be saaf He þat rediþ þis book may
chese aftir his owne wil oon of iij. weies þe whiche þat ben now vsid 
Þe toon is þe wey þe whiche þat is seid in þe bigynnynge of þis
chapitle, þe which wey manye vsen, & a leche of Ianewe þat is
clepid anselme vsiþ þis wey, & þerbi he gate myche money neþeles I
wiste weel þat manye men dieden in hise handis bi þis wey Þe secunde
maner is in almaner hurtynge of þe heed to vsen terabracioun
 eiþer remeuynge of þe boon wiþ handliche
instrumentis þe iij. is my wey þe


 

which þat I haue told openliche in almaner caas & I bileue, if þat he
take hede to alle þese weyes & þat he wole wisely discussen alle þe
opynyons of auctouris, þat he schal seen fewere die bi my .iij. wey þan
bi ony of þe oþere .ij. weyes Almyȝti god lede þe redere of þis werk
in þe best wey, þoruȝ whos myȝtis, wordis takis sentencis & also
vndirstondinge.

Þouȝ þat we han bihoten to tretyn of anotamie of membris þat
ben compound, in þe bigynnynge of eueri chapitle of þis secunde tretis,
neþeles we leeuen it for þe
bettere for to treten of anotamie of þe visage, to þe þridde tretise,
where we schulden treten of sijknes þat comen to þese membris, þe whiche
syknessis ben non woundis 

The secunde chapitle of woundis of þe face & anotamie of þe same.

Woundis þat ben maad in þe face, or þei be maad wiþ a swerd or wiþ sum
dinge ellis þat woundiþ, or þei ben maad wiþ
pricknyge of a knyf, arowe, eiþer spere. It is necessarie þat a surgian
haue more diligence in þe woundis of þe face, for it is a place þat is
myche seen, & it is wel to do make a sotil cicatrice A wounde


 

þat is maad wiþ a swerd or wiþ sumþing semblable þat is alwei in lenkþe,
a man muste sotilliche sowen & gaderen þe parties of þe wounde
togidere & for þat manye men liȝen of þe wounde of þe nose, þei seien
þat oon bar his nose kutt of in his hond, þe which nose was afterward
sett aȝen in his owne kynde; þe which is an open lesynge For þe spirit
of lijf of felynge & meuynge
passiþ, whanne a membre is depertid from þe bodi I wole bigynne at a
wounde of þe nose þat is kutt in lenkþe, þe which cure is liȝt to hele 
Brynge þe parties togidere of þe wounde & sowe hem, & worche aboute þe
wounde as I haue seid tofore in þe chapitle of woundis & if þat þe
nose were kutt ouerþwert doun to þe ouer lippe, & neþeles þat þe ouer
lippe & þe nose were kutt al awey, but þat it held faste at boþe þe
eendis of þe eendis of þe wounde, þanne sette aȝen þe nose in his propre
place, þe noseþrillis ech aȝen oþir as þei weren toforn, & make two
smale tentis of wex & putte on eiþir noseþrille aboue þe wounde, if þat
þou maist, & þanne make a poynt bi þe space of a litil fyngre from þe
oon eende of þe wounde, & anoþer poynt at þe oþere eende of þe wounde, &
anoþir poynt in þe myddil of þe nose aȝen þe forheed; and aftirward a
poynt on eiþer side of þe nose, aftirward make bitwene eueri
poynt, so þat þou haue in noumbre of alle þe poyntis


 

whanne þei ben ful maad, .ix. Caste þe poudre þat is tofore seid vpon þe
wounde, þat is maad of lime, frank encense, & sandragoun &
take þe white of an ey & oile of rosis, & bete hem togidere, & wete
þerinne a lynnen clooþ & leie aboue þe wounde Aftirward bynde þerto
þre plumaciols, oon vndirneþe, anoþer on þe oon side, anoþir on þe toþir
side & þanne bynde þe nose wiþ two bandis Þe toon schal holde vp þe
nose þat he may not discende dounward þe toþir schal be leid aboue þat
he mowe kepe þe plumaciols, poudre, & þe sowynge & þilke boond þat is
vnder þe nose þat halt þe nose vpward, schal be knytt aboue
vpon þe heed, & aftirward he schal be turned ouertwert ouer þe forheed,
þat he mowe holde þe boond, þat þe nose decline to neiþir side. & þe boond þat is leid aboue þe nose, schal be bounden
bihynde in þe nolle & aftirward he schal turne aȝen aboue þe nose,
holdynge þe plumaciols þat þei moun not wagge to neiþir side aboute þe
sowynge; & aboute þe forheed, þou schalt leie þe defensif of bole, &
aftirward þou schalt worche on þe wounde of þe nose, as I haue seid in a
wounde of fleisch in þe fourþe tretis 

Þe woundis þat ben maad in oþere parties of þe face as wiþ a
swerd or ony þing semblable, brynge hem togidere & sowe hem & cure hem,
as it is conteyned in general chapitlis of woundis, takynge


 

hede herto þat þe sowynge þat is maad in þe face schal be more sotil &
fairer þan in ony oþere partie of þe body & þou maist make a sowynge
in þe face, if þat þe wounde be not to myche, on þis maner Take
mastik, sandragoun & poudre hem & tempre hem togidere wiþ þe white of an
ey to þe þickenesse of hony, & wete þerinne two pecis of lynnen clooþ as
longe as þe wounde & leie þe toon on þe oon side of þe wounde, & þe
oþer on þe toþir side & lete hem drien & aftirward make þe wounde
sumwhat to blede, & þanne brynge þe parties of þe wounde togidere; &
sowe þilke .ij. pecis togidere, & caste aboue poudre of lyme,
frankencense, sandragoun tofore seid, & wete a cloþ in þe white of an ey
& oile of rosis, & leie aboue al togidere, & kepe þe partiee wiþ
ligature & prosede forþ in alle þingis as I haue tofore seid 

& if þat þe wounde be maad wiþ a dart or wiþ an arewe & þe arowe be
drawe out & þe wounde be myche sene, þanne þe cure is þe
same þat was seid in þe same chapitle or elles in þe firste tretis,
wheþer þat þer be a senewe prickid eiþir noon. But if þe arowe heed were
entriged in ony priuy place of þe face, so þat it myȝte not be seen,
þanne euery man bisie him to knowe bi his witt how þat þe sike man
stood, whanne þat he was smyte, & whens þat þe arowe cam, & to what
partie þe wounde strecchiþ, þat he mowe loke


 

if þat he mowe fynde ony maner wey how he may drawe out þilke arowe-
heed; & þanne drawe him out þe best maner wey þat he may & if he may
not, heelde he in þe wounde oile of rosis & þe ȝelke of an ey togidere
medlid; & wiþ þis medicyn worche in þe wounde, til þat kynde schewe sum
maner wey Manye men han born an arowe-heed in þe parties of her face
bi longe tyme; & after longe tyme kynde haþ cast out þe arowe heed, or
ellis he haþ schewid sum wey bi þe which wey þilke arowe-heed myȝte be
taken out. & þou must take hede bi al þi miȝt þat, whanne þat þou sowist
þe woundis of þe face, þat þe mouþ be not crokid, but make so sliȝly þi
sowynge þat þilke accident may not fallen; & þat þou maist
do weel, if þat þou cowdist ordeyne weel þi sowynge & if þat þou
canst, kepe weel þi sowynge wiþ plumaciols and wiþ byndyngis 

The þridde chapitle of þe secunde tretis is of woundis of þe necke &
anotamie of the same.

Bi þe necke is conteyned al þe place þat is bitwene þe heed & þe
schuldris, þe which anotamie I wole telle as I haue bihiȝt Summen
maken difference bitwene þe necke & þe wesaunt & þe


 

þrote-bolle, & alle þese ben comprehendid vndir þe name of þe necke. In
þe necke þer ben .vij. spondelis þat is to seie whirlboonys 
whirlboonys of þe rigge. Þe firste of þe boonys is bounde wiþ a boon of
þe heed þat is clepid passillare with
manye smale feble ligamentis; & þei were feble bi-cause þat þilke ioynt
next to þe heed myȝte meue many weies. & þe cause whi þat þer were smale
ligamentis multiplied in þat ioynt, þat manye smale myȝten susteyne a
greet burþun as weel as a fewe greete; & if þat þer were a fewe greete,
þei weren not so able to be meued Þe firste spondile is
bounde to þe secunde þe secunde to þe þridde, þe þridde to þe fourþe 
þe fourþe to þe fifþe, þe fifþe to þe sixte þe sixte to þe seuenþe 
þe seuenþe is bounde loseliche to þe firste spondile of þe rigge, þat þe
necke myȝte more liȝtliche meuen, which þat is clepid þe .viij.
spondile whanne þat þou rekenest Seuene peire
of senewis proceden out bitwene þe firste spondilis and þe boon of
þe heed þat is clepid passillare Þe secunde peire of senewis is bore
bitwene þe firste spondile & þe secunde, & so euery peire passen out
bitwene ech spondile Þese senewis ben


 

dyuydid in many weies bi þe heed, þe necke and þe face, & þe brest,
schuldris & þe armes; þe braunchis of þe senewis of þe heed in sum place
ben conteynued & ioyned with þese senewis & þese senewis ben clepid
meuynge, riȝt as þe senewis þat comen of þe fore partie of þe brayn ben
clepid felynge, & þese han also felynge. Of þese senewis þat comen of þe
spondilis of þe necke þere ben maad braunnys, þe whiche ben instrumentis
of meuynge of þo parties. In þe necke bihynde, þere ben
ordeyned open veynes comynge fro þe
lyuere þe whiche þat ascenden into þe heed & vndir þe veynes þer ben
arteries priuyliche comynge fro þe herte &
goynge to þe heed for notable profitis. & whanne þat þei han 
doon al her office in þe heed þei discenden doun bi þe place þat is
bihynde þe eeris & þei bringe partie materie spermatife: þat is to seie
mater of sperme, doun to þe ballokis & þerfore it is seid if þat þo
veynes weren kutt, a man schulde neuere engendre On þe riȝtside & also on þe liftside of þe necke ben
ordeined. ij. nollis whiche ben of
ligamentis matire, þe whiche proceden out of þe


 

boonys of þe heed & of þe spondilis, & þei strecchen doun to þe eeris
 in lenkþe biside þe spin boon, & þei ben a couche & a
restynge place to þe senewis þat comen out of þe nucha. In þe fore
partie of þe necke þere is gula, þe which þat strecchiþ from þe chyn
doun to þe forke of þe brest; &
bitwene þe necke & gula wiþinneforþ þere is ordeyned mary, þat is to seie þe wesant; þe which
þat discendiþ of a smal skyn enuerounnynge 
al þe mouþ wiþinneforþ & so goynge doun to þe stomak, & he is hool &
conteyned wiþ þe stomak, & is of substaunce of þe same stomak, & he
discendiþ doun bi þe hyndere partie of þe necke cleuynge to þe spondilis
til þat he come to þe fifþe spondile of þe rigge; & þere he is departid
from þe spondilis, & he declineþ into þe ynnere partie til þat he peerse
þoruȝ þe mydrif, & is compounned of .ij. panniclis, & in þe ynnere clooþ
þere ben braunnys in lenkþe bi þe whiche drauȝtis is maad of mete & of
drynk, & þe vttere clooþ þere ben brawnys in brede bi þe whiche is
castynge out of superfluytees; & he haþ noon transuersarie, þat is to
seie goynge ouerþwert, for wiþholdynge is not nedeful to him. & in þe
fore partie of þe brest þere is sett þe canne of þe lungis, þe which is
compounned of gristil ryngis bounde


 

togidere wiþ pannicleris ligamentis, hauynge in þe ynnere partie a ful
smeþe pannicle ioynynge togidere þilke gristili ryngis. & þilke ryngis
whanne þei ben ioyned wiþ merie, þei ben defautif aȝens þe merie & þe
foorme of þe canne of þe lungis is as it were þe foorme of a cane,
 þat is to seie a rehed, of þe which rehed þe
fourþe partie were kutt awey in lenkþe, & aftirward þilke caane is wrie
with a sotil clooþ þat whanne þat a greet mussel of mete passe doun bi
þe merye, he schulde not haue lettinge, but þilke pannicle of merye
ȝeueþ stede to þe greet mete passynge doun to
þe stomak. Þe þrote-bolle is
maad of iij gristlis, & is sett aboue þese two weies. & boþe on þe
riȝtside & on þe lift side of þe caane of þe lungis þer ben ij. greete
veynes þat ben clepid organice or ellis guydes ;
& vndir þe veynes þer ben greete arteries, & of þe kuttynge of þilke
veynes & arteries þer comeþ ofte tyme greete perels, & sumtyme deeþ; for
þe grete affenite þat þei han wiþ þe herte, and þe greet noyousnes
 þat þei han to þe lyuere, bi hem sonner blood is euacued, wherfore spiritus exaliþ, þe whiche þat ben


 

freendis boþe to þe body and also to þe soule Þe ligament of
þe þrote is clepid emanence eiþir þe heiȝþe of þe epiglote, & in þe
sidis of þe þrote þere is sett gula. & þe goynge of
brawnys, senewis and cordis, veynes & arteries & her braunchis bi parties of þe heed proceden aftir þe ordour of eeris, & þei ben ordeyned in þe necke & in gula aftir her lenkþe. &
herbi þou maist se þat it is necessarie a surgian to make hise kuttyngis
& hise brennyngis bi lenkþe of þe necke & of þe þrote, & þat þe woundis
þat ben maad ouerþwert ben more perlous, þan þo þat ben in lenkþe 

Now we wolen tretyn of woundis þat ben maad in þis place, wiþ a swerd or
wiþ sum þing semblable to him, or wiþ an arowe or sum þing semblable to
him. & if it be wiþ a swerd, eiþir it is ouerþwert eiþir in lenkþe &
if it be ouerþwert & þere be kutt greete veynes eiþer arteries, it is to
dreden. Neþeles þou schalt helpe to staunche þe blood & consowde þe
veyne, aftir þe techinge tofore asigned in þe chapitle of flux of blood.
& if þer be a senewe kutt, þanne brynge boþe parties of þe senewe
togidere & sowe þe pelliclis of þe senewe wiþ þe sowynge of þe woundis,
as I haue tauȝt tofore in þe place of sowynge of senewis, & leie aboue
lumbricus of þe


 

erþe, þat beth erþe-wormes staumpid & boilid wiþ oile of rosis, & kepe
þe sowynge with byndynge, & so procede forþ in al þing of þe
cure, as it is told in þe chapitle tofore schewid & if þat þe wounde
were in lenkþe, it is not necessarie but for to sowe þe wounde & caste
aboue þe poudre of lyme, frankencense, & sandragoun, & kepe þe poudre &
þe sowynge wiþ byndynge, til þe wounde be ful consowdid & if þe wounde
were maad in þe parties wiþ an arowe or wiþ a knyf, or with a spere or
sum þing semblable to hem, & if þer be an arowe, drawe him out; & if an
arowe be drawe out, loke if þer folowe emorosogie, 
þat is to seie, a greet flux of blood, & þanne staunche it aftir þe
doctryne þat is told tofore & if þer be no flux of blood, loke if þer
be akþe & if þer be acþe, putte in þe wounde a litil tent þat may
holde þe wounde open al a day, þat þou maist seen þat þe woundid man
schal haue noon acþe & if he haue noon acþe, lete þe wounde be
consowdid; for sumtyme it happiþ, þat an arowe or sum þing semblable
passiþ þoruȝ þe necke & þe þrote, & he touche not þe senewe, arterie, ne
veyne, & þanne it nediþ not but þat þe wounde be consowdid.
& if þer were akþe eiþer bigynnynge of swellynge, þanne it were
necessarie to fulfille þe wounde wiþ hoote oile of rosis & to putte in a
tente not to


 

greet, wet in þe ȝelke of an ey & oile of rosis hoot, & so holde þe
wounde open, til þat he ȝeue quytture, & aftir clense him & aftir
consowde him Vndirstonde þe perilis þat comen for þat ben
maad in þis place Þe firste perel is: if þat þe necke be kutt
ouerþwert wiþ a swerd, so þat þe necke-boon & þe marie of þe necke-boon
be al atwo, it is deedliche. & if þat nucha, þat is mary of þe necke
boon, is not kutt al atwo but is hurt, it is perile of lesynge, felynge
& meuynge, & at þe
laste be deed, but if þat medicyns þat I schal telle moun helpe & if
þat ony veyne or ony greet senewe be kutt ouerþwert, I suppose þat he be
heelid, þe necke schal neuere haue his free meuynge;
& if þat ony of þe veynes organik, þe whiche þat ben clepid guydes, or
ellis ony of þe arteries þat ben vndir hem be kutt, it is drede of
sodeyn deeþ, for sodeyn exalacioun of þe spiritis & also for affinite of
þe herte; & also if þat þe cane of þe lungis be kutt ouerþwert al atwo, for þe more partie it is deedliche Also it is seid, þat
if þe veynes þat ben bihynde þe eeris bee kutt al atwo, he ne schal
neuere engendre. And also sumtyme it is kutt eiþir prickid þe senewe þat
is clepid reuersif, þat is vndir boþe sidis of þe eere, of þe whiche
kuttynge or prickynge euermore is maad hosnesse And if þat þe places


 

ben peersid with an arowe, & þouȝ þat trache arterie be peersid or ellis
ysophage, so þat nucha be nouȝt prickid bi þe mydle, þanne ȝitt he may
be heelid wiþ gode medicyns & acordynge.

Þou schalt helpe nucha þat is hurt in þis maner: þou schalt helde into
þe wounde, in þe bigynnynge, oile of rosis, & aftirward do yn oile of
rosis & ȝelke of an ey medlid togidere, and þou schalt be bisy in al
maner to aswage akþe; & whanne þat quytture is maad, þanne leie a
mundificatif wiþ medicyns comfortatiuis & incarnatiuis maad in þis
maner Take oile of rosis colate .iiij., wex, rosyn of ech two
dragmis, terbentine .iij. ȝ, frankencense, mastik of ech .i. ȝ, mirre,
sarcocol, mummie of ech
 .., barly mele ., streyne it on a
clooþ & leie it on þe nucha þat is hurt. & þei þat hereof
 pronosticacioun schulde go tofore, þe which schulde
schewe to yuel, neþeles bi þis medicyn þer comeþ a rectificacioun to þe
nucha, & melioracioun of meuynge of lymes, þat ben byneþe þe place of þe
nucha þat is hurt, more helpinge, þat semeþ possible to þe leche. For
þer is no þing vnpossible to stalworþe nature; namely, whanne þat it is holpen wiþ a
good leche & wiþ þingis, þat ben


 

helpinge & acordynge to a good intencioun Here vndirstonde þat al
maner wounde þat peersiþ to þe substaunce of þe brayn or ellis to þe
nucha, so þat bi þer hurtynge of þe nucha þe meuynge & þe felynge of
summe lymes ben lost, nameliche from þe whirle-boonys of þe rigge, of þe
reynes vpward, & al maner wounde þat is maad in þe extremitees of þe lacertis as .iij. fyngir mele
 brede vndir þe schuldris,
eiþer .iii. fyngir mele brede aboue þe elbowe eiþer byneþe, eiþir .iij.
fyngir mele aboue þe kne or byneþe & ech wounde þat is in a senewe
place with strengest akþe & hardnes, schal be deemed
deedlich, for þe nobilte of þilke brayn, & for þe affinite of þe nucha
wiþ þe brayn, of þe which nucha passiþ as a reuere from a
welle, & for þe affinite of þilke senewe wiþ þe brayn bi mene of nucha,
of þe whiche þei passen out as a flood Wherfore þou schalt euermore in
sich maner woundis pronosteken deth, & euermore fle as miche as þou myȝt
from vnresonable curis, but if þou be with þe more instaunce y-preied 
Neþeles sumtyme nature wiþ good helpinge worchiþ þat semeþ to þe leche
vnpossible, neuer-þe-lattere loue noon sich but if þou be
greetliche preied & þanne entermete of þe cure of þe sike man 


 

The .iiij. chapitle of þe .ij. tretis is of woundis of þe spaude,
 schuldre, arm, handis, fyngris, brawnys,
veynes, & her anotamie 

Þe spawde is oon of þe iiij. boonys, þe which þat makþ þe foorme of þe
schuldre & þe spawde-boon is þinne & brood twoward þe schuldris & in
hise endis gristly. On þe vpper side of him he haþ an egge sumwhat greet
& twoward þe arm in þe place of þe schuldre he is greet &
round; & þilke eende is holowe as a box, & þis boon is lich to a pele
 wiþ þe whiche men
setten breed into þe ouene, & on þe hyndere partie of the schuldre he
haþ an eminence. & in þe box of þis boon — — þe which is
clepd adiutorium; þe which is oon boon sumwhat crokid, greet & holowe 
Þis boon is greet for necessite of strenkþe, & of schap holowe, þat he
were liȝt, þat he schulde not þoruȝ his heuynes lette þe worchinge of
lacertis, & þe round extremite of þis boon entriþ into þe holownes of þe
spawde. & þei ben bounden togidere wiþ a bowable ligament. Þe canel-boon
 of þe brest is in þis maner maad, hauynge


 

an additament sumwhat round in þe neþer partie, þe which entriþ a maner
box, þe which is in þe ouer partie of þe ouer boon of þe .vij. boonys of
þe brest. Euery extremite of þilke vij. boonys ben ioyned with þe
spawde, þat þe schuldre myȝte be þe more strengere, & forto make þis
place more strengere, þer ben sett .ij. smale boonys, þe whiche ben
clepid rostralia to
þe lijknes of þe bele of a crowe, & for to fastne þe
schuldre, þis boon rostral is putt in maner of a wegge But þe boon of
þe adiutori haþ in þe neþer partie twoward þe elbowe .ij. eminentis, &
þe oon of þe eminence is more hiȝere þan þat oþer; & boþe þese eminence
ben as þei it were holf a boket wiþ þe which men drawen watir &
þilke .ij. additamentis ben ioyned wiþ þe boonys of þe arm Þe arm from
þe elbowe dounward haþ .ij. bonys; & þe ouer boon, þe which þat arecchiþ
fro þe þombe to þe boon þat is clepid adiutorium, is þe smallere boon; &
þe neþir boon þat strecchiþ from þe litil fyngir to þe elbowe is þe
grettere boon. & he haþ in þe ouer ende twoward þe elbowe an additament
lijk twoward a bille or a pike; & þilke pike makiþ þe elbowe scharp
whanne þe arm is folden, & it lettiþ þat þe arm may not be bowid
.


 

Þese .ij. boonys ben so ioyned togidere, þat it semeþ as þouȝ it were
but oo. boon. & þe neþir ende of þese boonys ben ioyned with þe boonys
of þe hand, þe whiche ben clepid rasceta, þat ben .viij. boonys, .iiij. of 
hem ben ordeyned & ioyned with summe additamentis to þe .ij. boonys of
þe arm & þe oþere .iiij. ben conteyned with þe boonys of þe hand þat ben clepid pecten
 Þe firste boon of pecten is ioyned with þe first boon of
rasceta, & þe oþere .iij. in þe same maner outaken þe
þombe. —— þat haþ .iij. boonys as þe oþere fyngris han, conteyneþ
 his firste boon wiþ þe
extremite of þe ouer fosile, & þe þombe euenliche aȝenstondiþ þe strenkþe of þe oþere
fyngris in clicchinge. & alle þese boonys þat mencioun is maad of, þat ben in
ioynturis, as þe schuldris, elbowis, raschet, & þe knottis of alle þe
fyngris, ben ioyned togidere bi mene of ligamentis, as it is seid
tofore & þese boonys ben cloþid wiþ symple fleisch & brawnys after þat
þe dyuersite of foorme of lymes askiþ 

& alle þe greete senewis proceden out of nucha, þe whiche senewis ben
conpounned wiþ ligamentis & wiþ symple fleisch, makynge brawnys meuynge
þo parties; of þe whiche brawnys summe ben open to a mannys siȝt, &
summe ben hid; for þei ben departid in two þe leeste parties
 Þere ben .iiij. brawnys open
in þe fleischy partie of þe arm, bitwene þe schuldre & þe elbowe: oon on
þe ynnere half, anoþir on þe vttere half, anoþir on þe lowere half,
anoþir on þe hiȝere half. Whanne þe ynnere brawn is drawe togidere þanne
is þe arme foldid ynward, & þe contrarie brawn on


 

þe vttere half is maad long; & whanne þat þe vttere brawn of þe arm is maad schort, þanne is þe arm drawe
outward & þe ynnere is maad long; & in þe same maner by 
oþere .ij. brawnys, þe arm is houe vp & lete falle doun & whanne þat
alle þe brawnys traueilen liche myche, þe arm stant euene riȝtliche &
declyneþ to no partie & þese brawnys, .iiij fyngir
mele from þe ioynture of þe schuldre, ben nakid cordis, & þei ben þe
same from þe ioynture of þe elbowe & in þe myddil of þe adiutorie, þat
is þe place þat is from þe schuldre to þe elbowe; þe cordis ben
multiplied dyuersliche wiþ fleisch to þe composicioun of þe same
brawnys, .iij. fyngir mele aboue þe elbowe. & .iij. fyngir mele
byneþe þe elbowe ben nakid cordis; & þere þei maken anoþir
 brawn; & in þis maner ben maad nakid
cordis & generacioun of brawnys, til euery lyme haue his meuynge, after
þat it nediþ him.

In boþe þe armes ben .iiij. open veynes þat comen from þe lyuere, & ben
scharpeled þoruȝ þe arm. For þere is a braunchid
veyne þe which wexiþ on þe vttere partie of þe lyuere, & is dyuydid in
two parties: oon arisynge, anoþir discendynge; þe veyne arisynge comeþ
to þe mydrif; & sum partie of hir is sparpoiled 
þoruȝ þe mydrif & þe lymes of þe brest þat oþere partie of þe veyne
passiþ to þe arm-hoolis, & þere he is forkid. & þat veyne passiþ byneþe
the arm to þe elbowe, & þere sche may be seen; & he is clepid basilica
 or ellis
epatica, & aftirward he strecchiþ bi þe neþir partie of þe arm to þe
hond, bitwene þe litil fyngir & þe leche fiyngir, & sche is clepid saluatella or ellis epatica in þe riȝthond, & in þe lifthand
splenatica. Þe toþir partie of þis veyne þat is dyuydid fro þis
assellari strecchiþ to þe vttere partie of þe schuldre: & þere is


 

 dyuydid. & þe oon partie goiþ to þe heed & þe oþir partie to
þe arm. & þilke is eftsoones dyuydid, & þe oon partie is spred bi þe arm
manye weies wiþoute forþ, þat is clepid funis ; & þe oþere partie strecchiþ euene to þe elbowe, &
þere sche is schewid bi þe ouer partie of þe arm; & so sche strecchiþ to
þe hand, & þere sche apperiþ bitwene þe fyngir and þe þombe, & is clepid
cephalica. ij. braunchis þat ben diuided þat comen fro þe schuldre, þe
toon is cephalica, þe oþere from assillari, þat is basilica, maken oon veyne
þat is clepid mediana eiþer purpurea. & þere ben .iiij. veynys, as it is
seid bifore, scilicet, finis brachij þat strecchiþ bi
þe vttere partie of þe arm, & sephelica þe which þat strecchiþ bi þe
ouer partie, & basilica þat strecchiþ bi þe lower partie & communis seu
mediana seu purpurea seu fusca quod idem est is comun veyne eiþir myddil
veyne, þe which þat is compouned of basilica & cephalica tofore seid, &
sche apperiþ openliche in þe foldynge of þe myddil of þe arm. Þe
veynes þat comen from þe lyuere han manie departingis &
dyuers placis, & for to telle alle þe departyngis, it is not profitable
for a sirurgian Saue it suffisiþ for a sirurgian, for to knowe in what
place þe grete veynes sitten & þe arterijs, so þat he mowe saue him-silf
from perel & helpe hem, whanne þei ben kutt Þis þou schalt wite, þat
from þe lyuere þer comeþ a veyne to euery lyme bicause of nurischinge. &
for to make þe lymes ful of lijf, Arterijs comen þerto also. & þerfore
in euery place þere þat ben grete veynes, in þe same place ben arterijs.

 Bi þes þingis þat ben aforseid, þou maist wite wel þat þere comeþ
greet perel of woundis, þat ben aboute þe schuldris & vndir þe arme-
pittis, & in þe boon of
adiutorie, & in þe arm, & in þe hondis for whi: if woundis be maad in
adiutorijs & in þe arme ouerþwert, it is greet perel lest þe braun be
kutt awey, wherby þe arme schulde haue his meuynge; & it is perel of
kuttynge of veynes and arterijs, lest þe blood myȝte not be staunchid. 
And if it be maad a wounde with a þing þat prickide, & falle vpon a


 

corde þat is in þe ende of þe braun, & is clepid thenantos,
 þanne it is greet drede of þe spasme & aftirward of
deeþ, for þe akynge entriþ in þe corde þat is prickid, & so þe akynge
arisiþ vp to þe brayn, & þanne comeþ spasme. Also it falliþ many tyme
þat a man is hurt þe brede of iij. fyngris wiþinne aboue þe elbowe, þer
is þe eende of þe braun & þere ben cordis; & þanne þer wole come greet
akynge, & þanne þe spasme aftir, & þese woundis ben mortal.

 If þat wounde be maad endlongis in þe arme & in adiutorio, þanne it is
not so greet drede þerof, þerfore it is necessarie for a sirurgian to
knowe þe perel of woundis þat falliþ in þis place, & wheþer þe wounde be
ouerþwert or endelongis. & if þe wounde be endelongis, þanne he schal
ioyne þe wounde togidere & sewe hem, & sprynge þeron þe poudre of lyme &
oþere þingis, as it is aforeseid, for to kepe þe sewyngis & þe ligaturis
togidere & alle þingis as it is aforeseid in þe wounde of fleisch. If
þer be ony nerues, or arterijs, ouþer veynes kutt ouerþwert:
þanne þou schalt worche with þingis þat streyneþ blood, & þou schalt
sewe þe hedis of þe nerues togidere or of þe cordis. & þe pacient schal
be kept from akynge wiþ good kepinge & with reste, & he schal ligge in
an euene bed. & þou schalt leie aboute þe wounde a defensif of bole & of
oile of rosis þat is aforseid And þouȝ þis defensijf be forȝete in
oþere woundis, in þis wounde it may not in no maner. Þou schalt kepe
þe sewyngis & þe ligaturis with poudre & lynet, as it is aforseid Also
þis þou must knowe if þou sewist sich a maner wounde of nerues & cordis,
& if þe akynge go not awey, þou muste rippe þe sewynge aȝen, & þouȝ þis
be contrarie to þe soudynge of þe nerues, ȝitt it is bettere to do þus, þouȝ he lese þe meuynge of sum lyme, þat þe nerue
seruede þerfore, þan falle in þe spasme; for þanne it were drede of
deeþ Þerfore it is necessarie for to opene þe wounde & fille it ful of
oile of rosis & of ȝelke of an ey. & vpon þe wounde leie of
þe same medicyn til þe wounde quytture, & þanne make þe wounde clene
with mundificatiues, & þanne regendre floisch as it is aforseid If it
be so þat þere come ony hoot apostymes vpon woundis in þis place: þanne
þou schalt worche as it is aforseid in a propre chapitre If it so be,
þat þou leie vpon þe wounde oile of rosis, & ȝelke of an ey for to do
awei þe


 

akynge, & if þere falle a flux of blood, & þanne if þou leidist þerto
ony constreyning þingis, þe akynge wolde be þe more, & if þou leidist
þerto þe ȝelke of an ey & oile, þat wole make þe flux of blood þe more—
In þis caas what is for to done? Þou schalt brenne þe hedis of þe veynes
& of þe cordis with an hoot yrn, but þou schalt not touche þe lippis of
þe wounde wiþ iren in no maner; & þanne þou schalt leie in the wounde þe
ȝelke of an ey & oile of rosis, til al þe rynde of þe brennyng falle
awei. & þanne þou schalt leie þerto mundificatiues, & þanne þou schalt
regendre fleisch, and þanne þou schalt soude þe wounde 

 Of woundis of thoracis & of þe brest & of þe membris þat ben
conteyned in it, & anothamia.

Thorax is maad of .vij. boonys & euery boon at þe eende is
cartilaginosum Þese .vij. boonys ben ioyned togidere in þis maner þat
euery leeneþ vpon oþir, & wiþ þese .vij. boonys ben maad fast .vij.
ribbis þat ben grete ribbis, & þo .vij. ribbis ben maad fast in þe rigge
boon bihynde, & þese ribbis ben crokid Wiþinne þese .vij. ribbis ben v.
ribbis þat ben lasse, & ben clepid litil ribbis, & ben maad fast bihynde
with .v. boonys of þe rigge, & in þe forside of a man þei haue no
fastnynge to no boon, saue þei ben maad fast with lacertis. & bitwixe þe .viij. boon & þe .ix. boon,
diafragma is maad fast, for to bigynne tellyngis of boonys aboueforþ. &
þis diafragma departiþ þe spirituals from þe guttis. & in þe holownes
þat is aboue liggiþ þe herte & þe lungis 

Þe herte is maad of hard fleisch & strong & of lacertes þat
þei miȝte be hard, þat it ne schulde take a greuaunce liȝtli. &
þerfore summen seiden þat it is al braun; but it is not so, for þe braun
of a man meueþ whanne he wole, & restiþ, & þe herte is alwei meuynge &
not reste. & þe herte is schape aftir a pyne, & hangiþ in þe myddil of
þe hiȝere holownes, & hangiþ sum-what to þe liftsideward; & þe hiȝere
þerof is brood, & þat place is medlid wiþ cartilaginosis ligaturis, & is
maad fast in þe lungis ; & þe lungis touchiþ not
þe herte, saue in þe aboue, þere it is maad fast togidere,


 

& þe lunge defendiþ þe herte from greuaunce. & þe herte haþ two
ventriclis .i. two holowe placis wiþinne, & þat oon ventricle sittiþ in
þe riȝtside of þe herte, & þat oþer in þe liftside ; & þese ventriclis holdiþ & resseyueþ
eir & norischiþ þe herte In þe riȝt ventricle comeþ a greet veyne þat
is clepid ramosa þat comeþ from
gibbo epatis, & comfortiþ
diafragma, & peersiþ þoruȝ diafragma. & þis veyne is ful of greet norischinge blood & hoot, & it norischiþ lymes of greet substaunce.
& þis veyne goiþ bi þe riȝtside of þe herte, & filliþ þe herte ful of
norisching blood. & þanne þe blood in þe herte sutilliþ & filliþ ful þe two ventriclis of þe herte, & of þis
clene blood þe spirit is engendrid; which spirit is more cleer & more
schynyng & more sutil, þan ony bodi þat is maad of þe iiij. elementis. &
þerfore it is turnid into heuenly bodies, & it is bitwixe a mannys bodi & his
soule a louely byndynge. And of þe lift ventricle þere wexiþ out ij.
 and þat oon þerof haþ a maner coote, &
þerfore of summen it is clepid arteria venalis. & þis arterie beriþ sutil blood to þe lungis &
norischiþ þe lungis And þat oþere arterie haþ .ij. cootis. & of þe
ilke comeþ alle þe arteries in a mannys bodi, &
ben departid in euery lyme of a mannys bodi. & þese arterijs makiþ alle
a mannis lymes to haue lijf & spiritis; & alle þes arterijs & alle þese
spiritis þat ben aforeseid; and þese arterijs goiþ to þe brayn & þei goiþ to þe lyuere & ȝeueþ him vertu ful myche & makiþ
defiynge And þese arterijs goiþ to a mannys ballokis & ȝeueþ him vertu
for to engendre; & in þis place þe vertu of alle þe spiritis of a mannys
bodi ben ioyned togidere. 


 

 Þe lungis ben maad of .iij. substauncis: of fleisch þat is recchinge,
 & braunche of arterijs, & of veynis, & of
cartilaginis þat ben holow, & þese goþ out of canna pulmonis as it is
aforeseid. Þe profit þat þe lungis doiþ a man is þis: þe lungis drawiþ
eir into þe herte, for to do awei þe fume & þe vntemprid heete of þe
herte, & makiþ þe herte in tempre hete And in tyme whanne þe herte is
constreyned, þanne it is necessarie for to drawe coold eir to þe herte;
& if þe lungis myȝte not drawe eir to þe herte, þe spirit of lijf
schulde be stoppid, & so a man schulde be deed & þerfore it is
necessarie þat a man haue clene eir, for þe eir passiþ þoruȝ þe lungis
þat ben tendre & goiþ to þe herte; & þerfore vnclene eir doiþ harm to þe
lungis & also to þe herte. & þerfore þe lungis ben departid
into .ij. placis, & if þer falle ony harm to þe oon partie of þe lungis,
þanne þat oþere partie beriþ al his charge 

 Woundis þat ben maad in þe brest. If þe wounde go into þe holownes,
þanne it is miche to drede þerof, for þanne it miȝte falle þat sum
substaunce of þe herte miȝte be harmed, & þanne þe wounde were mortal 
 Ouþer if þe wounde ȝede into þe lungis, þere were greet perel: for þe
wounde mai not be helid but if it be soudid anoon And if þe wounde
go þoruȝ diafragma, it is mortal And if it be so þat þe herte be hurt,
þere lijþ no 
cure þeron, saue he schal die anoon; for þe herte takiþ no lijf of no
lyme of al þe bodi, saue þe herte ȝeueþ lyues to euery lyme of þe bodi;
& þe herte ordeyneþ alle lymes to vertues, & þe herte is þe welle of
lijf; & þerfor þe herte mai suffre noon harm, saue ioie ouþer sorowe 
Þerfore if þe herte be kutt wiþ a swerd ouþer ony greet arterie þat is
nyȝ þe herte, þe wounde is mortal; for þe arterijs goiþ to þe herte
 & þanne al þe blood of þe herte & þe spirit passiþ out bi
þe arterijs, as þou myȝt se bi ensaumple of a candel. For if a candel
þat brenneþ, ouþer a weke, be putt al in oile ouþer in grese, þe fier
þerof wole out; in þis same maner is þe spirit of lijf queynt, whanne þe
herte is hurt, for þe greet flux of blood, þat falliþ to þe herte &
stoppiþ þe spirit of lijf Ouþer if þer be greet flux of blood comynge
fro þe herte, þanne þe spirit passiþ out þerwiþ; as þou miȝt se bi
ensaumple of a candel: whanne þe talow of a candel is doon, or wex, or
oile, þanne þe liȝt wole passe, & in þe same maner it


 

fariþ bi a mannis lijf, as it is aforseid. Þe lungis wolen take no
souding whanne þei ben hurt, but if þe leche be þe more kunnyng & soude
þe wounde or it quytture. For if it qutture, þe lungis moun not be maad
clene but wiþ cowȝyng, & þe more þat þe pacient cowȝeþ, þe more þe
wounde wexiþ Also þe lungis ben euermore meuynge; & woundis
 schulen
be soudid in lymes, þe lyme mote reste; & þerfore for þe
contynuel meuynge of þe lungis, þe woundis þerof ben seid incurable 
Also þouȝ a man wolde soude þe woundis of þe lungis wiþ ony medicyne þat
is consolidatif, it ne mai not come þerto but bi a long wey as bi þe
stomak, ouþer bi þe lyuere, ouþir bi veynes, & so þe vertu of þe
medicyne ne may not come to þe lungs, but bi þe forseid weies; & þerfore
men þat ben hurt in þe lungis falliþ in þe tisik If a man be hurt in
diafragma, þer is no remedie þerof; for diafragma is alwei meuynge, for
þat is an instrument of wijnd to the herte, riȝt as a belowe is an
instrument for a fier For riȝt as a below, whanne he is opened, he
takiþ in wijnd, & whanne he is closid, he puttiþ out wijnd & blowiþ þe
fier 

 If þe herte be woundid, in þis maner þou schalt knowe: þe pacient
schal swowne, & þe blood þat comeþ out is blak, & he schal siȝe sore, &
þanne he is but deed 

 If þe lungis ben hurt, þou schalt knowe in þis maner bi
cowȝynge, & þe blood þat goiþ out of þe wounde wole be spumous & cleer 
If þe wounde hereof be streit wiþoutforþ, make it largere, & þanne in þe
wounde of þe lungis caste poudre of mastix. & olibani, draganti,
gumme arabici, fenigreci ana; & he schal ete no mete saue þat, þat he
mai soupe, & penidis medlid þeron, & loke þat
he haue scielence & good reste, & þat he traueile not; & þou schalt not
close þe wounde wiþoute, til þe wounde of þe lungis be sowdid, & þanne
soude þe wounde wiþoutforþ 

 If þat a wounde be in diafragma, þes ben þe signys þerof: streit
secchinge of breeþ, & greet agreuaunce for to drawe his breeþ, & greet
akynge in his side, & greuous cowȝyngs; alle þese ben signys of deeþ, &
principali if þese signys be greet & greuous 


 

If þese signys ben but litil & not strong greuous, þanne ȝeue him metis
& drynkis þat mowe swage þe cowȝe, &
þanne take a tent þat be not to greet, & wete it in þe ȝelke of an ey & oile of rosis, & þanne cure þis wounde as þou doist oþere
woundis 

If it so be þat a wounde be in a caua & noon of þe forseid lymes ben not
hurt, þanne wete a tent in oile of rosis hoot & putte in þe wounde; &
whanne þou remeuest þi medicyne ouþer leist þerto ony medicyne, be war
þat þer passe out noon eir þoruȝ þe wounde, ne entre in noon eir into þe
wounde, & þerfore or þou chaunge þi tent, loke þat þou haue þingis þat
ben necessarie þerfore redi, þat þe wounde mowe be stoppid anoon, þat
þere go no breeþ into þe wounde, ne out of þe wounde For if þer go ony
breþ out, it wole afeble þe patient, & if þer go ony breeþ þere, it wole
do harme to þe spaulis. Leie vpon þe wounde oile of rosis & þe ȝelke of
an ey, & herwiþ wete þi tent til þe wounde quytture. & þanne euery dai
make him to turne vpon his side, & make him cowȝe & spitte out þe
quytture, & avoide þe quytture bi þe wounde also. & if þere be myche
quytture, & may not be avoidid bi þe wounde, þanne þou schalt make sich
a maner waischinge & putte it yn wiþ an instrument maad lijk
a clisterie ℞ .mel ro. iiij., mirre, fenigreci, farine
lupinorum ana , boile hem to þe consumpcioun of
þe .iij. part in lī j. of swete wijn, & lī j. of water, & þanne cole hem
& putte in þe colature as it is aforseid. Vpon þe wounde wiþoutforþ,
from þe tyme þat it quytturiþ, leie þis mundificatif planed vpon a
clooþ. ℞
mel ro. lī j., farina ordei substillissimi. iiij., mirre,
fenigreci ana. j., be þei encorperat & boilid at esi fier & whanne þei ben
weel boilid, & weel medlid togidere so þat it be þicke, do hem doun of
þe fier, & do þerto .iij. of terbentyne waischen & medle hem weel
togidere. Þis emplastre þou schalt vse, & þe waischingis þat is
aforseid, & þou schalt holde open þe wounde with a tent wet in oile, til
þe quytture þat is withynne be perfitli dried Þis þou schalt knowe bi
þe vertu of þe patient & bi þe sauour of his breeþ, & whanne his
cowȝynge goiþ awei, & whanne


 

his vnkyndely heete goiþ awei If þou doist alle þese þingis to him þat
ben aforseid, & þe quytture be not wiþdrawe þerwith, & his
cowȝynge & his akynge be not aswagid, & his vertu be feble, & his spirit
be nouȝt, þanne do þou nomore þerto, saue he schal al turne him to
goddis merci Saue if it so be þat he haue þe cowȝe & greet quytture
in þe wounde, & he be strong, & principali if þer wexe ony swellyng in
his side bihinde bitwixe þe .iiij. & þe .v. rib, þan þere þou schalt
make a newe kuttyng & lete out þe quytture, & bi þis place drawe out þe
quytture, & holde þe wounde open, & lete þe olde wounde close togidere.
& if it be nede, caste yn þe forseid waischinge bi þis wounde & leie a
mundificatif wiþoute til þe quytture be al aweie, & þis cure þou schalt
folowe It falliþ ofte tyme þat a man is hurt an hiȝ aboue in þis
place, & þanne þe blood & þe quytture falliþ vpon diafragma & gaderiþ
togidere, þanne þou schalt kerue him bitwixe þe .iiij. & þe .v. rib as
it is aforseid, for þe blood & þe quytture mai haue no cours to þe
wounde aboue; & if he is kutt so byneþe, þanne þe blood & þe quytture
mai be drawe awey; & if þou doist not þus þe pacient schal
die, & if þou doist þus þe pacient schal be delyuerid wel Whanne
woundis ben in thorase ouþer in þe brest, & þe woundis ne goon not
þoruȝ, þanne þou schalt cure him as it is aforseid in oþere woundis 

Of woundis of þornis ouþer spondilium, & of þo þat ben conteyned in him &
anothamie 

Bonys of þe necke, as we haue aforsed, ben .vij, & rigge boonys of þe
brest ben .xij, & of þe reynes ben .v. riggeboones, & vndir þe reynes
ben .iij. riggeboones, & vpon þe place þat is clepid —Þe boon
of þe tail is maad of .iij. rigge boones, & þere ben .xxx. Eueri boon
of þe rigge is an hole þoruȝ, & þoruȝ þe ilke hoolis nucha goiþ endelong þe rigge; & euery boon of þe rigge
haþ .iiij. addiciouns to him, & summe han mo; þis is not necessarie to
telle to a sirurgian, saue it is necessarie to a sirurgian for to knowe þis:


 

þat euery rig-boon haþ a greet hole, & nucha goiþ þer þoruȝ. & þer ben
oþere smale hoolis in þe boones bi þe sidis aboutforþ, & þere þoruȝ goon
nerues for to holde þe lymes faste togidere. & so þese .xxx.
boones ben bounden togidere wiþ stronge ligaturis, & þei ben so
strongeli bounden togidere þat þei semeþ al oon boon. Þese boones bineþe
þe necke is clepid þe rigge ouþer spina, & þis is þe foundement of al þe
bodi 

 Woundis þat ben maad in þis place. If nucha be kutt þoruȝ ouerþwert,
þe wounde is mortal for þe nobilte of nucha þat comeþ fro þe brayn riȝt
as a ryuer comeþ of wellis. And þouȝ
nucha be not kutt al þoruȝ saue hurt, it is greet perel þerof, for þe
lymes bineþe schulen lese her meuynge, for þe nerues þat ben aboute þe
boones of nucha ben kutt. & also þe rigge-boones ben kutt & herof cometh
greet perel And if þe braun þat sittiþ endelongis þe rigge in boþe
sidis of þe rigge-boon & duriþ from þe heed adoun anoon to þe tail eende,
& if ony of alle þese be kutt ouþer prickid, it is greet perel for þe
spasme, for þe causis þat ben aforseid 

Þe curis herof ben lijk to þe curis þat ben aforseid of oþere woundis,
saue it is necessarie for a cirurgian to knowe pronosticatiuis of þis
 place, & also if a man be hurt in þat place, he mote haue
for þe causis aforseid 

Of woundis of þe stomac & intestinum & wombe, & anothamia 

I haue seid heretofore in what maner mery goiþ doun þoruȝ þe necke wiþinneforþ, and goiþ þoruȝ
diafragma, & is maad fast with diafragma, & diafragma goiþ aboute þe
mouþ of þe stomak. & þe stomak is schape in þis maner, & in oon side he is gibbous, &
in þe toþer side he is more playn. & þe stomac is maad of .ij. cloþis. &
þat oon clooþ sitt wiþoute & þat oþer wiþinne, & þe clooþ þat sittiþ
wiþinne is villosus & neruous, & þe clooþ þat is wiþoutforþ is
fleischi In þe ynner clooþ ben longe villis wherof comeþ drawynge, &
þere ben villis ouerþwert, wherof


 

comeþ wiþholdyng In þe clooþ þat is wiþoutforþ, þere ben longe villis,
& þat makiþ expulcioun. Þe ynner clooþ is neruous, þat it mowe fele
whanne it is ful; wiþoutforþ it is fleischi for to make him hoot &
moist, þat he miȝte helpe for to make digestioun. Þat skyn þat is
wiþinne þe stomak is norischid with moisture of mete þat is
resseyued into þe stomac The skyn þat is wiþoute þe stomac is
norischid of blood, þat comeþ fro þe lyuere in smale veynes & goiþ al
aboute þe stomac. Also þere comeþ arterijs from þe herte to þe stomak
& makiþ him to haue lijf, & of þese .ij. þingis, þat is to seie vena &
arteria, gibbus is maad þat gouerneþ þe stomac & þe guttis wiþ
his fatnes, & makiþ hem hoot. In þe botme of þe stomak þere is a mouþ,
and þat mouþ is more streit þan þat aboue. & þe firste gutt is maad fast
to þe lower mouþ, & þis gutt is clepid duodenum. Þis is þe skille whi he is clepid so, for he is of þe
lengþe of xij. ynchis; & þanne þere ben .vj. guttis bineþe him; & þanne
þis firste gutt is maad of .ij. cootis, as alle þe oþere guttis ben, but
þe .ij. gutt is smal & folde togidere. Þe .iij. gutt is clepid ieiunum,
 id est, fastynge, for he is
euermore voide, & þat is for he is nyȝ
þe galle & resseyueþ myche colre for to avoide him, & þere goiþ to him manye veynes, wherbi he
is voidid Aftir him þere comeþ a gutt þat is clepid orobum ouþer a sak, & it haþ
but oon mouþ, & he resseyueþ alle þe fecis; & þere is fulfillid þe
firste digestioun of þe guttis Aftir þis gutt þer is a gutt þat is
clepid colon, & lijþ ouerþwert þe wombe & resseyueþ feces And aftir
þis gutt comeþ langaon, & is þe eende of alle; & he
haþ .iiij. brawnys, & þerof he haþ vertu for to wiþholde þe fecis yn, &
for to putte hem out whanne a man wole Euery meuynge of þe guttis is
kindely & eueri gutt of þese þat ben aforseid haþ diuers kynde Þer
ben manye maner causis whi þat guttis ben folde with nerues: þe firste
enchesoun is þis, þat a man schulde not as soone as he hadde ete, anoon
riȝt go to sege as


 

doiþ a beest. Þe .ij. cause is þat þe mete miȝte abide in þe stomak for
to make digestion, & þat þat is not fulfillid in þe stomak is fulfillid
in þe guttis. Þe .iij. cause is þis, þat it first abide in oon gutt &
þanne it is sent to anoþer & so forþ. & þanne for to holde alle þese
þingis þe stomak & þe guttis is ordeyned a skyn, þat is clepid þe
siphac ; & is a syngle skyn & is
not villous, & is engendrid bineþe as is diafragma is aboue,
as it is aforeseid, & is maad fast at þe rigge bihinde, for to holde vp
þe stomak & þe guttis In þis partie bineþe þis þer ben engendrid of
siphac ij. þingis þat ben clepid dindimi & goiþ adoun al aboute þe ballokis, & is clepid
þat ynner skyn of þe ballokis; & þoruȝ þis dindimi goiþ arterijs &
veynes to þe ballokis, & makiþ hem haue lijf & norischinge & kynde of
sperme Alle þese þingis þanne ben comprehendid in a skyn þat is
fleischi & of lacertis maad, & is clepid mirac, & is clepid þe vttere
wombe in whiche ben lacertis, for to helpe putte out þe fecis & wijnd &
vrine 

Þerfore woundis þat ben maad in þe stomac ben perilous, & in þe guttis,
for manie causis Þe firste cause is þis, for her worchinge is
necessarie to þe bodi, for þei ben þe firste instrument of digestioun, &
her worchinge is so necessarie to þe bodi, þat it mai in no maner be
susteyned, ne abide wiþoute hem Þerfore if þere be ony woundis in þis
place her worchinge is lost, but if þe wounde be soudid
anoon; & þat is ful hard & sumtyme inpossible for þei ben neruous, &
þere is no fleisch on hem, & also for þei ben alwey meuynge, &
principali whanne woundis ben maad in þe hindere partie of þe stomac
ouþir in þe smale guttis For if þe woundis falle in þe neþir partie of
þe stomac þat is fleischi, ouþer in þe greete guttis bineþe, if þe leche
be kunnynge, þe pacient mai lyue 

 If it bifalle þat a man be hurt in ony of þese placis þat ben aforseid
in þe stomak ouþer in þe guttis, þe leche muste knowe wheþer þe
substaunce of þe guttis or of þe stomak be prickid þoruȝ or no; þat þou
miȝt knowe bi þe goyng out of þe fecis at þe wounde, & þanne þe wounde
is iugid mortal. If a man be woundid in his stomak & þe wounde of þe
wombe wiþoutforþ ne be not brood, þanne kutte it more & þanne sewe the
wounde of þe stomak wiþ a nedele þat is iiij. squar & wiþ a sutil þreed,
& þis þou schalt speciali, whanne þe wounde is in a fleischi
place of þe stomak,


 

for if þe wounde be aboue in a place of þe stomak þat is neruous, ne
traueile þou not þere aboute þanne, for it is an idil Whanne þou hast
sewid þe wounde bineþe as it is aforseid, þanne springe þeron poudre
consolidatif & soude þe wounde of þe stomak, & holde open þe wounde of
þe skyn wiþoute, til þe wounde of þe stomak be hool If it bifalle
þat a man be hurt in þe greete guttis bineþe, so þat þe wounde be not to
greet, þanne þou schalt sewe þe gutt, & þe eendis of þe þredis schulen
hange out, & þe vtter wounde schal be holde open, til þe wounde of þe
gutt be soudid If it so be þat þe wounde of his wombe wiþoutforþ be so
brood þat þe guttis falle out, putte hem yn anoon while þei ben hote 
If it be so þat þe guttis be colde, or þat þou come þerto, & þe wounde
of þe wombe be to swolle, & þe guttis be chaungid wiþ þe eir, wherfore
þe guttis wolen not in aȝen, þanne þou must sutilli make þe wounde of þe
wombe a litil more, þat þe guttis mowe liȝtly falle yn aȝen
wiþoute greuaunce. Whanne þe guttis ben ynne, sewe mirac & siphac in þis
maner togidere, so þat þei moun boþe be soudid togidere; for if mirac
were soudid & not siphac, þanne aftir þe tyme þat þe wounde were soudid,
þere wolde leue a crepature. Þerfore þou must sewe
in þis maner Take þat oon side of mirac & siphac togidere so þat þei
be euene, & loke þat þi nedel be .iij. squar, & þanne make oon poynt
þoruȝ hem ij. togidere, in þe same maner in þe toþer, & þus þou schalt
make þeron as manie pointis as þou þenkist necessarie And whanne þou
hast sewid mirac & siphac togidere in a good maner, þanne knytte þe
þredis togidere þat þei vnknytte not, as þou seest þat is to doing; &
lete þe eendis of þe þredis hange out, & þanne springe vpon þe sewynge
þe poudre consolidatif þat is aforseid, and holde open þe wounde
wiþoutforþ til mirac & siphac be perfitli soudid, for in þis maner mirac
& siphac moun be soudid bi þis cause: Siphac is neruous & haþ no fleisch, & mirac is fleisch, & bi þe vertu of him siphac is
soudid; & þanne do þe cure herof aftir as it is tofore Summen seien
þat þe smale guttis moun be sowdid in þis maner: make a pipe of eldre, &
putt wiþinne þe gutt, & þanne soude þe gutt þer vpon. & I seie þat it is
not sooþ, for þis þing, þe smale guttis wolen not soude, & to þe greete
guttis þis queyntise is nouȝt; þerfore triste to þe maner þat is
aforseid, & take kepe of þe perels þat ben forseid.


 

Of woundis of þe lyuere & splen & reynes & þe bladdre, and anothamia
 

The firste schapinge of þe lyuere is maad of þe .ij. spermes as ben þe
oþere principal lymes, saue þe greetnes of þe lyuere is principali maad
of blood & is in þe hardnes of fleisch. & þe substaunce þerof is
fleischi, & it is in þe maner as it were blood runne, & chilus comuneþ
fro þe stomac to þe lyuere for to ȝeue him norischynge, & þe lyuere is
gibbous wiþoute, & wiþinne holow þat it miȝte be þe more closynge to þe
stomac. & þe heete of þe lyuere makiþ þe stomac to seþe as
fier makiþ a furneis to seþe. The lyuere haþ addicioun, & ben diuers; for in summe
ben .iiij. & in summe ben .v. & in summe ben .iij. Of sperme þe mater of
þe lyuere wiþinne is gaderid. & þerof comeþ a greet veyne & is engendrid
in sima epatis, & is clepid þe ȝate of þe lyuere. & of þis veyne summen seien
þat þere ben engendrid .viij. veynes, & summen seien þat þere ben mo; &
þus veynes ben ȝatis riȝt as rootis of a tree. & þese veynes ben clepid miseraice &
summe of þese veynes ben maad fast wiþ þe botme of þe stomac, & wiþ a
gutt þat is clepid duodeno, & summe wiþ þe smale guttis, & summe wiþ þe
gutt þat is clepid ieiunum, & summe wiþ orobo ouþir wiþ þe sak 

 Þe lyuere is maad fast to þe riȝtside of þe stomac, & in þe liftside
of þe stomac sitt þe splene, & is schape along, & is maad fast with o
partie of þe stomac. & oon partie þerof is maad fast twoward þe rigge in
þe liftside, & haþ .ij. poris, & þoruȝ þat oon pore he drawiþ
malancolious blood of þe lyuere, & clensiþ þe lyuere of
malancolious superfluite, & þerof þe splene is norischid. & þere is
anoþer pore þat goiþ to þe mouþ of þe stomac, & makiþ þe mouþ of þe
stomac to haue appetite 


 

Þe reynes ben set, þat oon in þe riȝtside & sittiþ hiȝere, & þat oon in
þe liftside & sit lowere, & ben maad of hard fleisch, & ben sett in two
sidis of þe rigge boon. Boþe þe reynes hauen .ij. veynes ouþir .ij.
neckis, & þat oon is aboue, & þat oþere is bineþe. Þoruȝ þe necke aboue
of þe reynes is drawe watri blood & comeþ from vena ramosa ; & þis watri blood is vryne, & from þe reynes it goiþ to þe
necke of þe bladdre þoruȝ a veyne þat is clepid kylym, & in þis maner þe vryne comeþ
into þe bladdre 

Þe bladdre is maad of .ij. þinne skynnes, & boþe skynnes ben neruous, &
þe necke of þe bladdre is fleischi. In men þe necke is long, for it
passiþ þoruȝout þe ȝerde, & in wymmen þe necke of þe bladdre is schort,
& is maad fast to the cunte. Þe necke of þe bladdre hath oon braun, & is in þe
mouþ of þe bladdre & þat makiþ a man holde his vryne whanne
he wole, & putte cut his vryne whanne he wole, wiþ help of þe wombe þat
pressiþ, & of lacertis Of þe galle we makiþ noon anothamie, for al
oure science makiþ noon mencioun of a wounde in þe galle 

 Woundis þat ben maad in þe lymes aforeseid ben euermore perilous For
alle þese lymes, ouþir þei ben principal lymes as is þe lyuere, ouþir
þei serueþ principal lymes, wiþoute whiche lymes þe bodi ne mai not be
susteyned If þe lyuere be hurt in þe depe substaunce, þanne þe lyuere
schal lese al hir worchinge, & al þe blood þerof wole be disturblid þat
is matere of þe spirit, & in þis maner þe spirit of lijf is disturblid &
þe foundement of alle hise vertues; saue if þe wounde of þe lyuere be
but litil it may be soudid, so þat þe wounde be freisch & not oold hurt,
forwhi a principal lyme mai not suffre longe sijknes Þouȝ a man
were hurt in þe splene, ȝitt he miȝte be wel curid, & þouȝ þere were a
gobet þerof kutt awey, so þat it ne were not to myche and ouerþwert,
 for þerof ofte tyme falliþ þe dropesie; ouþir if þe poris
were kutt, it wolde afeble þe stomac. Woundis þat ben in þe reynes ben
not curid,


 

for þei ben norischid wiþ watri blood, for þat is contrarious to
soudinge & for þe reynes ben alwey in meuynge, & also vryne þat alwei
is bitynge goiþ þoruȝ þe reynes. Þe bladdre ne mai not be soudid if it
be kutt, for it is a lyme þat is neruous & haþ no fleisch, & is alwei
meuynge, & for he is alwei resceuynge vryne & also þe vryne fretiþ & þat
lettiþ þe souding For ypocras seiþ If þe bladdre be kutt, or þe
brayn, or þe herte, þe wounde is mortal. If a leche be sent aftir, for
to come to a man þat is woundid in ony of þese forseid if þe leche be
a man of good loos & a kunnyng man, he schal, whanne he comeþ to þe
pacient, & seeþ þe perel þerof, he schal telle þe perel of þe wounde to
þe pacientis frendis, & he schal seie to þe man þat is hurt þat he schal
ascape & fare weel; and first he schal make him haue hise riȝtis of holy chirche, & lete
him make his testament, or þat his vertu faile þanne he schal bigynne
wiþ his good worchinge, riȝt as he took no drede þerof for ofte tyme
kinde worchiþ, þat þat semeþ vnpossible to þe leche, & principali if he
worche wel. Neþeles þouȝ þe leche se goode signys bi þe pacient, he
schal alwei haue his owne pronosticacioun as it is aforseid, til þe man
be al hool, if he schal ascape for ofte tyme whanne þe pacient drawiþ
toward þe deeþ, his passioun wole aswage; & also þe contrarie þerof is
seen, þouȝ þe pacient haue greet peyne & þe signes of deeþ, ȝitt he mai
ascape & þerfore for þese perels þat ben aforseid, he mot be war of
vndirtakynge & of biheest If a leche be in straunge cuntre, he ne
schal bi no maner wei take sich a cure. & also he schal forsake alle
maner of curis þat ben harde to do, & also he schal forsake curis þat
ben longe for to make ony perfeccioun þerof, & he mote be war þat faire
biheste, ne veyn glorie, ne coueitise ne bigile him not 

 Of woundis of þe ȝerde & of ballokis, & of þe regioun of þe
bladdre and anothamia. 

God almyȝti þat alle þingis knewe tofore þe makyng of þe world ouþir of
man, he knewe þat a man schulde be maad of moist substaunce, as of
sperme, in which natural hete schal worche. & for to resseyue þe mater of sperme, it is
necessarie þat


 

a man hauo ballokis He made ballokis as it was necessarie, & ȝaf hem
schap & complexioun for to engendre & he ȝaf a man greet delite for to
lie bi a womman, so þat a man schulde not haue abhominacioun þerof, saue
a man schal do it with greet will & wiþ greet loue, so þat generacioun
miȝte be multiplied wiþ greet delite Also god almiȝti schop in a man a ȝerde. & in þe
bigynnynge þerof ben cartilaginis & ben maad fast to þe laste boon of þe
rigboon, & is maad of nerues, veynes & arterys, & is sumwhat holow, þat
he miȝte be fulfillid wiþ spirit. & in þe heed þerof is fleisch þat is
felynge, & a skyn þat goiþ ouer & is clepid prepucium. & þe meuynge of
þat skyn & of þe fleisch tofore helpiþ for to putte out þe
sperme Þe risynge of a mannes ȝerde comeþ of a mannes herte, & witt of
þe brayn, wilnynge, & greet desier; & watri humour comeþ of þe lyuer. &
haþ .ij. open holis; & þoruȝ þat oon hole goiþ out vryne & comeþ fro þe
bladdre, & þoruȝ þat oþir hole comeþ sperme and comeþ fro þe ballokis. &
þese .ij. holis ben good for to knowe And auicen seiþ: þat þere is
þe .iij. hole, & þoruȝ þat hole passiþ a maner of superfluite þat a man
feliþ not, as whanne he halsiþ a womman wiþ hise hondis; saue þis þridde
hole is not knowen of a cirurgian 

Þe .ij. ballokis ben maad of hard fleisch in þe maner as ben wommans
brestis, & þat oon ballok of a man is grettere þan þe toþer & stronger,
& to þe ballokis comeþ veynes & arterijs, & makiþ hem haue lijf &
norischinge. & superfluite of good blood & clene comeþ þerto of alle þe
lymes, & gaderiþ togidere in a mannes ballokis, & þere it bicomeþ whiȝt
& turneþ into sperme, riȝt as blood bicomeþ mylk in a
wommans brestis And þer ben maad fast wiþ þe ballokis .ij. vessels, &
ben brode vpon þe ballokis, & narowe toward þe ȝerde, & ben clepid þe
vessels of sperme, & ben clepid of auicenne


 

barbachi, & of þese vessels comeþ sperme into þe ȝerde, & þoruȝ þe ȝerde
is born into þe matris of wymmen In þese .ij. vessels sperme is
fulfillid, saue þe hete þerof comeþ of þe ballokis; & to þe ballokis as
it is aforseid cometh veynes & arterijs, & goiþ þoruȝ dindimous, þat ben
maad fast to þe siphac as it is aforseid 

 Þe maris in a womman is maad neruous & is schape as it were a ȝerde
þat were turned aȝenheer. & þe necke of
þe maris is fleischi, & brawny, & felynge, & gendring, & in þe necke of
þe maris ben veynes þat ben to-broke whanne a womman lesiþ hir
maydenhode. & þe botme of þe maris is schape as it were þe case of a
mannes ballokis And þe maris haþ .ij. brode ballokis in þe necke, &
wiþ þe ilke .ij. ballokis ben maad fast .ij. vessels of sperme, & ben
more schort þan a mannes vessels of sperme And of þese 
vessels, a wommans sperme goiþ to þe botme of þe maris And in þe tyme
of conseyuynge þe wommans sperme medlid wiþ a mannes And þe maris
of a womman haþ wiþinne .ij. grete concauitees And þe maris haþ manie
veynes, & þoruȝ þe ilke veynes, whanne a womman haþ conseyued, comeþ
blood to þe lyuer for to norische þe child. And whanne a womman is not
wiþ childe, þoruȝ þe same veynes cometh blood of þe veynes menstrue & is
putt out, & in þis maner a womman is purgid of superfluite of blood; &
it is maad fast bitwixe þe grete gutt & þe bladdre, & is hiȝere þan þe
bladdre, & is maad fast to þe rigge wiþ ligaturis, & in tyme of child
berynge þe ligaturis recchiþ, & aftir þat tyme —— 

If þere be woundis in ony of alle þese placis, þei ben stronge perilous
for her sutil complexioun, & for her nobilte of worchinge.

 If it so be þat a man be hurt in his ȝerde or ouerþwert in a litil
quantite, þou schalt sewe þe wounde, & sprynge þeron poudre, & leie
þerto defensiuis, & lete him blood, & diete him with þinne 
mete, & cure him wiþ good diligence If it so be þat a mannes ȝerde
be kutt al off ouerþwert, þanne it is greet drede þerof for þe veynes
þat comeþ þerto & þe arterijs & manie nerues, for sumtyme þe pacient mai
be deed, or þe blood mowe be staunchid Saue


 

in þis cas þou schalt take hede for to do awei þe akynge wiþ oile of
rosis, anoynte him aboute þe ers & þe regioun of þe ȝerde, & brenne þe
ȝerde wiþ an hoot irn for to constreyne þe flux of blood; for a cauterie
streyneþ blood tofore alle þingis. Woundis þat ben in þe ballokis, þei
roten hem anoon, & þouȝ a man be not in perel of deeþ þoruȝ þe hurtyng
of hem, ȝitt his generacioun is lore A wounde in þis place schal be
curid in þe same maner as woundis in oþere place of þe bodi, & þe cure
schal not be chaungid þerof If it so be þat a womman be hurt in her
marijs wiþ a swerd, ouþir wiþ a knyf, ouþer wiþ a dart, þe wounde is
mortal If it bifalle þat colon be hurt wiþ
sum scharp þing ouþir wiþ hardnes of humouris, he may wel be curid þe
while þe wounde is freisch, with putting of vnguentum album
rasis of ceruse distemprid wiþ ius of arnoglossa. & if it so be þat þe wounde of þis place be olde, þanne it is
for to make a mundificatif þerto, wiþ castynge yn of gotis whay ouþir
watir of barly 

Of woundis in þe haunche and of þe coxe of þe knee, and of boonis of þe
feet and of anothomia.

Bonys of haunchis ben maad fast wiþ þe lattere boon of þe rigboon &
riȝt as þe rigboon susteyneþ alle þe boones aboue, so alle þe boones
bineþe ben maad fast to him Þese boones ben cartilaginous & sutil
toward þe fore partie, & bineþe þei ben more greet; & eueri of hem haþ a
box þat is clepid pixis haunche & vertebrum sit þeron. & þat is þe eende of þe hipe boon. & wiþ this boon is
maad fast þat boon þat goiþ ouerþwert vndir þe ars aboue þe ȝerde, & is
clepid os pectinis. & as summen seien þere ben iiij. partis, saue in
cirurgie it is seid al oon. & þe place of þe coniuncioun of þese boones
is clepid þe scie. & sumtyme þese boones goon out of þe ioynt, as þou schalt
haue a perfit teching herof in þe .iiij. tretis in þe
chapiter of dislocacioun Þis hipe boon, as it is


 

aforseid, is maad fast aboue wiþ ligaturis & pannyclis & nerues, & it is
a greet boon & miche holow wiþinne, & is ful of marow; & it is greet,
for it schulde be strong; & it is holow, for it schulde be liȝt. & þis
boon is maad fast in þe knee, & þere þe boon of þe hipe & þe boon of þe
leg ben ioyned togidere in a box as it is aforseid. & þese boones ben
bounden togidere wiþ ligaturis & senewis, & vpon þe ioynt of þese boones
& for to kepe þis ioynture from harm, is ioyned þeron a round boon & is
clepid rotula, & of summen it is clepid þe yȝe of þe knee, & alle þese
boones ben bounden togidere wiþ strong ligaturis Vndir þe round boon
of þe knee ben ordeyned .ij. boones in þe leg, & þat oon þerof is
grettere & sittiþ tofore in þe leg, & þe toþer is smaller & sittiþ
bihynde in þe leg. & in þe neþer partie þei ben maad fast wiþ þe boon of
calcanei þat susteyneþ alle þe boones, & with alkarad, & þat is a boon þat fulfilliþ þe
ioynture & is ioyned wiþ þe boon þat is clepid nauicula 
Racheta of þe
foot is maad of iiij. boonis, & ben bounden togidere wiþ ligaturis. &
wiþ þese boonys ben maad fast þe bonys of þe toos þat ben .xiiij., for
eueri boon haþ .iij. boones, saue þe boon of þe grete too, & þat haþ
but .ij. boones to alle þese boones comeþ nerues fro þe riggeboones—&
wiþ þese nerues, & with þese ligaturis, & wiþ symple fleisch þese boones
ben maad fast togidere —& ȝeueþ to þese lymes meuynge & felynge. & þer
ben greete brawnes in a mannes leggis & in hise hipis, & ben ful of
grete veynes & arterijs & senewis, & ben departid into alle þe leggis &
to þe feet & summe of þese veynes comeþ fro a veyne of þe lyuer, þat
is clepid vena ramosa as it is aforseid in armys. & þerfore þese placis
ben swiþe perilous, whanne þei ben woundid, for þe perels þat ben
aforseid. & þese veynes ben departid in þe foot, & .ij. þerof ben in þe
holow of þe foot wiþoutforþ, & þat oon veyne þerof is clepid sciatica, &
þat oþere is clepid renalis, & þis is þus miche to seie:
þat oon veyne serueþ for þe scie, & þat oþer for þe reynes Þanne þer
ben ij. oþer veynes in þe holow of þe foot withinne, & þat oon is clepid
sophena, & þat oþer is clepid vena ventris, id est a veyne of þe wombe.
 Þe veyne þat is clepid renalis scheweth itsilf bitwixe þe lift too &
þat oþer too next, & þe blood-letyng of þis veyne is good for þus manye
þingis: for cancrena þat ben in


 

þe hipis & for a mormal , & for varices & for vlcera þat
ben in þe hipis ouþer in þe leggis.

Bi alle þese skillis þou myȝt wel se, þat woundis þat be maad in þese
placis ouerþwert ben swiþe perilous for þe kutting of nerues & of cordis
& braun, & of veynes & of arterijs, for alle þese þingis goiþ endelong
þe leggis & þe hipis, & þerfore woundis þat ben maad ouerþwert in þis
place ben swiþe perilous as it is aforseid Woundis þat ben maad in
þes placis þat ben curable, schulen be curid in þe same maner as it is
aforseid in curis of armys & of hondis Saue of o þing þou schalt take
kepe, þat woundis þat ben maad iij. fyngris brede wiþinne þe knee, for
þe nobilte of þe place & for þe causis þat ben forseid, þe
wounde is iugid mortal Þerfor woundis þat ben in þese placis þat ben
forseid & ben curable þou must do good diligence þerto, & be wel war of
woundis þat ben mortal as it is aforseid 

 The techinge of þe .ij. tretis is fulfillid þoruȝ þe help of god, &
now schal bigynne þe techinge of þe .iij. tretis & schal conteyne .xvij.
chapitris 


 Here bigynneþ þe þridde book.

Of þe engendryng of heeris 

HEeris ben engendrid of greet fume & of viscous mater, & þe more hoot
þat a man is, þe more heer he schal haue & þer falliþ manie amendementis of heeris.
 First we wolen speke for to
make heer fair, & aftirward of oþere sijknessis þat falliþ in placis of
heeris.


 

 If þou wolt make longe heeris, ouþer if þou wolt make heeris wexe
long, dissolue a litil mustard in water of decoccioun of bletarum
 & waische þerwith ofte, & þanne anoynte with
comoun oile.

 If þou wolt make heeris ȝelow, þou schalt do in þis maner. ℞. mirre
 iiij., lupinorum amarorum vj., flos salicis,
fecis vini combusti ana .iiij., grinde hem wel togidere &
distempere hem wiþ lie maad of askis of vinis, & herwith anoynte þe
heeris aftir þe tyme þat þei ben wel waissche wiþ þe forseid lye 

 If þou wolt make hem blac ℞ stercus
irundinum, & enulam siccam, & orobum, semen raphani & sulphurus, & florem capillaris succus, grinde alle þese wiþ a galle of
a bole ouþer of an oxe & tempere hem wiþ vinegre, & herwith anoynte hise
heeris, & first þou schalt fumie hem wiþ sulphur, & þus þou schalt do ofte. & þou schalt
anoynte him with oile of sambuci, þat is maad of whit flouris of ellern,
& leid in oile riȝt as me makiþ oile of rosis.

 If þou wolt kepe þe eendis of þe heeris fro fretynge, kutte hem alle
euene & ȝeue þe pacient good mete, & anoynte ofte his heed with oile &
watir medlid togidere, & anoynte herwith ofte & anoynte it with
muscillage seminis lini & psillij 

 If þou wolt make heeris crisp ℞ farinam fenigreci, & mirre, & semen
raphani gallarum, gummi arabici, calcis abluti, & wynde alle þese þingis
& frote þe heeris, and þei wolen bicome crisp.

 If þou wolt kepe heeris þat þei schulen not falle awei. ℞ ladani
 . j, & resolue it
in iiij of oile of mirtilles & herwiþ anoynte þe rootis of þe
heeris If þou wolt saue heeris fro hoornes so þat þei bicome not
whit, þanne it is necessarie for to kepe him fro al maner þingis þat
engendriþ fleume, & fro greet studijnge, & fro fisch þat
is rotid, & fro roten wijn, & he mote ofte


 

purge fleume with turbit, and vse strong wijn & a litil, & vse sutil
sauce, & vse of þese þingis: ℞. mirabolanorum, kebulorum indorum, emblicorum, & bellicorum ana., & grinde hem alle with oile of
almondis longe, & þanne tempere hem vp with wijn & hony, & eueri morowe
he schal take þerof þe quantite of a note And þow schalt die hise
heeris if þei ben white, wiþ tincture þat ben forseid 

 If a man desiriþ for to haue blac heeris as doiþ greuis &
spaynardis, þanne make þis tincture. ℞ foliorum mirti, foliorum
papaueris rubij, capilli, ciperi, spice, seminis bletarum, apii, ana
 j., seþe hem in iiij lī of watir, til þei come to o pound, &
þanne cole hem & do þerto lī.
j. of oile of violet & boile hem in a double vessel til al
þe watir be waistid awey; þanne caste into þe oile of
acacie, & make aischis of pyne applis, whanne þe kirnels ben taken out
þerof, & medle hem alle togidere, & kepe þis oynement. & herwiþ anoynte
heeris þat þou wolt make blake.

Of allopucia þat is namys of fisik þat signifieþ diuers passiouns 

Namys of phisice þat signifieþ diuers passiouns vndir oon name ofte tyme
bigiliþ a leche, & bringiþ him into greet errour For comounli al maner
lesing of heer is clepid allopucia ; saue for to seie þe soþe, allopucia is a
maner spice of lepre þat comeþ of rotid fleume Saue in þis
chapitre I wole speke of allopucia þat falliþ oonli in þe heed. Allopix
in grew, is seid a fox in latin, for a fox in sum tyme of þe ȝeer his
heer piliþ awei, & þerfore fallyng awei of heer is clepid allopucia 
Tinea is as
miche to seie as a


 

reremous, for þe heeris of a reremous ben alwey aboute þe heed, &
þerfore cirurgians makiþ difference bitwixe allopuciam & tineam, for þei
 clepid tineam þere þat þere is corrupcioun in þe skyn wiþ
harde crustis & quytture Saue allopucia is whanne þe heeris falliþ
awei wiþoute ony wise of þe skyn. 

 Allopucia þat is wiþoute comeþ of þe skyn, & sumtyme it comeþ in þe
eende of a siknes for defaute of norischinge of þe bodi þat schulde
helpe to norische þe heeris, ouþir it comeþ, for þe poris openeþ to
myche In þis cas it is necessarie for to augmente norischinge of þe
bodi wiþ good metis þat engendriþ good blood, & frote wel þe heeris of
his heed wiþ þin hond & anoynte it wiþ oile of mirtillorum If þis
suffise not, frote wel þe heeris of his heed with þin hond til þe skyn
of his heed bicome reed; & þan frote it wiþ ryndis of an oynoun til it
bicome drie, & þanne þere wole arise þere vpon, as it were, bladdris, &
þanne anoynte þe place wiþ grece of a maulard. & whanne þe heeris wexen
aȝen, lete schaue hem ofte, for miche schauynge is good þerfore 

If it so be þat allopucia comeþ of vijs of humouris, þat
þou miȝt knowe bi þe teching þat is aforseid in allopucia
þat comeþ of long sijknes; for if it come of vijs of humouris, þanne
vlcera wole be in þe skyn. Þan þou must loke of what humour it come, þat
þou miȝt knowe bi disposicioun of al þe bodi & bi þe colour of þe place,
as if þe pacient be fleischi & wel colourid, & if þe fleume of his mouþ
be swete, & þe pustulis þat ben in his heed be reed, & if his vryne be
þicke & reed, & if he be ȝong, & if he etiþ metis þat engendriþ miche
blood, & if vlcera be in þe skyn, & if al þe skyn be reed & ful of
quytture, alle þes ben signys of aboundaunce of blood. If it so be þat
his bodi be leene, & þe colour of þe place be rufus ouþer ȝelow, & vlcer
be drie, it is signe þat colre is þe cause If his bodi be sumwhat
whijt, & if he haþ smale veynis, & if he haue miche moisture in his
mouþ, & if his vryne be whijt & þicke, & if he þirstiþ not, & if þe
place be whijt & neische and miche moisture þeron wiþouten ony
brennynge, it is a signe of fleume If þe colour of his bodi be derk
ouþer blac, & if he be leene, & if his vryne be pale & þinne, & if he haþ greet appetit, & if his blood be blac, & if he vsiþ
miche for to ete beef & caul, &


 

oþere þingis þat engendriþ malancolie, & if þe place of þe siknes be
ledy & hard, þat is a signe of malancoli, saue þis passioun comeþ ful
seelde of malancoli, but if it be of greet corrupcioun, & þanne it is
worse þan ony oþer aforseid 

Whanne þou knowist of what humour it comeþ, first þou must auoide
 þat humour, for þis
is a general rule of .G., for as .G. seiþ First, þou must do awei þe
cause, & I woole teche þee to auoide þe matere with fewe medicyns þat
ben approued & ben laxatiuis, profitable, & ben necessarie for a
cirurgian for to knowe alle þe maner of purgaciouns, for ellis he schal
neuere wel worche in sich maner causis If it so be þat a man be ful of
humouris, þou must first bigynne for to lete him blood, if he be strong
& in age, þat is, & not to ȝong ne to oold. & þan lete him blood, ouþer
garse him, & þan afterward purge him, saue it is bettere to purge him
first, & þanne wiþinne a few daies lete him blood If it
so be þat blood be oonli þe cause, þanne it suffisiþ ynow for to lete
him blood If it so be þat þou dissoluest þe water wiþ a laxatif, &
if þou letist not him blood tofore ne aftirward, þanne þou art not sure;
for ofte tyme þe medicyne laxatif wole engendre a feuer, & principali if
it be hoot 

 Colre schal be purgid in þis maner ℞ violarum j., prunorum
 j & , sebesten .xv. in noumbre, iuiubas .xx., seþe hem
in iij lī of water, til þei come to lī j, & cole hem, & resolue þeron
cassia fistula 
 j., thamarindorum, manne ana ., & boile hem a
litil togidere, & þan cole hem, & aneuen do þeron poudre of mirabolani
citrini ȝ. j., & of rubarbe, & amorowe cole hem, saue chaufe it a litil
first, & distempere it with of sugre rosarum, & lete
him drynke it ,
myrbol, eytri ij, boylle in lī watir, to the halfe
put therto j suger & ȝ, & drenk yt.] ouþer wiþ þese
pelottis per assisam
comitatuum, quod tres ortilli abscidantur siue pelota de pede
auteriori."] ℞ aloes cicotrini .ȝ j., mirabolani
citrini, rosarum rubearum ana .ȝ ., scamonie quintam


 

partem .ȝ. j., þat is to seie þe .v. part of ȝ., & make þerof pelottis
with sirupo violaceo. & þis is good to ȝeue to a strong man Also þese
ben good pelottis for to purge clene colre ℞ mirabolani citrini .dram
j., scamonie cocte . , masticis grana
iij., grinde hem & tempere hem vp wiþ ius of iouis barba, & make þerof pelottis & þis
ius, but collige on ȝest. Þis þou
must wite þat whanne þou wolt purge colre, first þou muste make a
preparatijf tofore with oxisacra & wiþ metis þat ben colde & moist & wiþ
reste.

 If þou wolt purge fleume þou schalt to þis medicyne þat Maister
William of Salerne vside ℞ turbit albi gummosi .ȝ j & j,
diaȝinȝiberos .ȝ ij., & medle hem togidere & make herof a gobet, & medle
þerwiþ a litil of sirupe of rosis. It is good forto medle ȝinȝiberos
wiþ turbit for þat wole comforte þe stomac & defie fleumatik humouris, &
also it is good for to ete euery dai fastyng wiþouten ony medlynge of
ony laxatif ℞ ȝinȝiberis albi .ȝ j., liquericie rase .ȝ iij.,
gariofili cardamoni, nucis muscati, granorum paradisi .ȝ ij., ȝucare
albissime .lī .ij., & make herof a letuarie not to hard soden; ouþir wiþ
þese pelottis: pulueris pigre, turbit electi ana .ȝ x,
pulpe coloquintide .ȝ iij & j, grynde all þese & sarce hem,
 & tempere hem vp wiþ oile of almondis & make þerof
pelottis, & herof þou myȝt ȝeue at oonys ij. þe
poudre of pigre þat goiþ to þese pelottis is good þouȝ it were bi it-
silf. & it is swiþe comoun, & Rasis & A. acorden
þeron, & hali abbot & serapion ℞ rosarum rubearum, masticis, xilobalsami,
spice, cassie lignie, aȝari ana, aloes þat it
be good, double to alle. If fleume be medlid wiþ


 

colre, þanne do þe forseid pelottis of turbit, of
scamonie .ȝ ij. & , sticados arabici .ȝ .v, & þanne þou schalt do þerto turbit .ȝ .v—& it was
aforseid .ȝ x in þe resceit tofore—& þese pelottis ben clepid cochium
rasis, & þis is þe beste þing þat mai be for to purge dyuers humouris
þat ben in þe heed I ne knewe no medicyn laxatif þat is so good, þat
is so profitable for to purge ij. humouris þat ben medlid togidere as
þis medicyn is For þere ben oþere medicyns as sure as þis, saue þei
ben not so myȝty. Also þere ben oþere medicyns more miȝty, saue þei ben
not so sure. Þou schalt purge malancoli wiþ þis liȝt medicyn þat is
ofte ȝeue ℞. epithimi .ȝ j., & boile it in lī j. of gotis whey, saue
þou schalt boile it but a while, & lete hem stonde so al nyȝt, & a
morowe chaufe it a litil & cole it, & ȝeue it to drynke;
ouþer make it wiþ a decoccioun of Epithimi Rasis ℞ mirabolanorum
indorum .ȝ x, pollipodij .v, sene vij, turbit iij,
sticados .ȝ x, seþe alle þes in iij lī of watir, til it come to j. lī.,
& þanne do þerto epithimi ȝ .x, & lete it boile a litil, & þan sette it
adoun fro þe fier; & whanne it is cold cole it & do þerto sugre ro.
 j., & ȝeue it to drynk in diluculo If þou wolt make a medicyn
þat is more strenger, ȝeue first bi iij. houris þese pelottis. ℞ aloes
 j., salis indi .., agarici . ij.,
ellibori nigri þe .iiij. part of a ȝ., & make herof pelottis wiþ hony,
ouþer make herof a sirup.

Whanne þou hast wel purgid þe mater, þanne þou must go to þe cure in þis
maner Loke if frotyngis and liȝt medicyns þat ben seid in þe firste
bygynyng of þis chapiter suffise in allopucia þat ben not vlcera, saue
oonli fallyng awei of heeris. If þe forseid medicyns wolen not serue,
þan þou muste make stronger ℞ spume maris, þat is a maner kynde of
sponges, saue it is more sutil & more whit,
 x. baurac .i. nitrum, in
þe stide herof we moun do þerto sal gemme, sulphuris, euforbij ana
 .ij., staphisagrie, cantaridarum ana .ȝ j, grynde alle þese
togidere & make hem wiþ oile, & anoynte herwiþ his heed. If þou wolt
worche more stronglich aboute þe place þat þe heeris ben pilid awei, &
principaly if he be a riche man: ℞ olium de ben . j.,
cantaridarum & kutte awei þe


 

hediȝ þerof & þe wyngis ana .ȝ j., stampe a litil cantarides & leie hem
in oile of violet, & sette
þe viol 
vpon soft colis & lete hem boile, & putte in a smal sticke, and alwei
meue hem & it wole bicome al into an oynement, & make it haue a sote
smel wiþ musco, & herwiþ anoynte his heed; & þis wole make bladdris
arise þeron, & it wole make heeris to growe. Saf þou must take hede, þat
in medicyns þat ben cantarides ynne, þei wolen make a greet brennyng,
and þat brennyng wole be yuel to take awei. & sumtyme it falliþ þat
þoruȝ þat brennyng comeþ a feuer. First, þou schalt helpe þis caas
 in þis maner: þou schalt anoynte þe place with vnguentum
 album þat schal be seid in þe antidotarie 

 Vlcera þat ben in allopucia ouþer tinearum summe ben curable & summe ben incurable; if
it be so þat þe substaunce of þe skyn be not to hard, þanne þou schalt
traueile þereaboute. Also if þe skyn be hard & calose, þanne it is seid
incurable If þere ben pustulis þat ben hote & ful of blood, & þe
skyn be ful of humouris & neische, þanne it is good for to garce þat
skyn, & þanne waische al his heed with þat blood hoot, & þanne hile
 his heed wiþ caule leuis. & þanne aftirward anoynte
al his heed wiþ oile of notis ouþer of camomil hoot, til al þe scabbis
þerof be wel tobroke. & þanne bigynne for to drie with þese driynge
medicyns ℞, argillam rubeam þat it be neische & clene wiþouten grauel
& wiþouten stoonys, & distempere it with strong vinegre, & make it as it
were an oynement, & þerwiþ anoynte his heed Item, argillam partes
ij., sulphuris viui, cineres corticis, cucurbite siccos 
pulpe colloquintide ana partem j., distempere hem with vinegre & anoynte herwiþ. Þis is good þing þerfore & drieþ swiþe vlcera
þat ben hoot, & alle pustulas þat ben in þe heed & in þe face; þis drieþ
& soudiþ If þe matere be corrupt & swiþe hoot & brennynge, first
þou schalt aswage þe heete wiþ vnguentum album rasis þat schal be seid
in þe antidotarie, & anoynte þerwiþ al his heed, & þanne leie þerevpon a
lynnen clooþ wet in þe iuys of stooncroppe, 


 

& lete þis lye þeron til al þe brennynge be aweie, & þanne aftir þis
anoynte his heed wiþ oile of violet. & þanne hele his heed wiþ leuys of
bletarum til al þe skyn bicome moist & neische & wiþoute brennyng, &
þanne drie it vp & soude it wiþ þingis þat ben aforseid Item, if
tinea be newe, þou schalt do þerto anoþer maner cure ℞, abrotani
agrestis, fumiterre, lappacij acuti, artemesie ana .m. j. boile alle þese in oile til þei
bicome al drie þeron, & wiþ þis oile anoynte his heed manye daies, &
þanne sprynge þeron poudre of staphisagre & of elleboro; wiþ anoynting
of þis oile þe matere schal be taken out of þe skyn, & wiþ
frotyng of þis poudre it schal be dried If þe mater be fleumatik
þat is in þe skyn, & if þere be myche corrupcioun þeron
& if þe skyn be crusty, þanne waische his heed
wiþ a decoccioun of malowis in watir, & þanne anoynte his heed wiþ oile
of camomille & oile of notis medlid togidere; & whanne it is anoyntid,
hile his heed wiþ caule leuis, & þus þou schalt do manie daies til þe
skyn be more scabbid þan it was. & þan frote it wel wiþ an oynoun til þe skyn bicome
hoot & reed, & þan þou schalt waische his heed wiþ lye maad wiþ aschis
of a vine, & þeron schulen be dissolued wijndrastis brent. & whanne þou hast waische his heed
herwiþ, þan þou schalt anoynte his heed wiþ þe oynement þat wole pile
awei þe heeris ℞, calcis vif . iij., arsenec j., aloes
 .iij., & make herof a poudre & tempere hem togidere wiþ seþing
hoot water, & herwiþ take awei hise heeris, & þan waische his heed aȝen
wiþ þe lye þat is aforseid til þe matere be wel dried þan for to make
þe heeris wexe & for to regendre skyn & soude it, þou
schalt anoynte þe place with an oynement þat is maad þus Take aischis
maad of a mannes heer j, fecis of oile, lynseed ana. 
iiij, mirre j & , staphisagre .ȝ .ij., euforbij .ȝ j.,
make þerof an oynement If þe matere come of malancoli, þou must
take hede to make þe matere neische and moist wiþ waisching of a
decoccioun of violet & fumiterre in water, & anoynte it wiþ oile of
violet til þe matere be resolued & þe skyn bicome neische, & þe pacient
schal ete moist


 

metis, & þou schalt baþe him in swete watir, & þan þou must drie it vp
wiþ medicyns þat drien þat ben aforseid 

Þis is a medicyn þat is approued of G. & is good for tineam & vlcera þat
ben harde in þe heed, & for pustulis þat ben clepid saphati, & for
impetiginem & morpheam, & for fallyng awei of heeris, & for al maner scabbe.
℞, gallarum .ȝ iij., seminis secute ȝ .ij., baurac .ȝ j. & þe iiij part
of , i^us .]
sulphuris vif ij. & ., arsenec rubij, aristologie
rotunde ana ij, salis armoniaci, fulliginis, amigdalarum
 amarum, colloquntide, eris vsti, venarum citrinarum, & in
stide þerof þou miȝt take lumbricos terestres brent, litargirij,
capparum foliorum, fice sicce, radices canne siccarum, flos eris, alumnis sicci, rosarum, mirre,
aloes, olibani ana ., picis liquide, foliorum oliue,
vellis vaccini, ana .ȝ j., grinde hem sutilly & tempere hem wiþ eysel, &
sette hem in þe sunne in a vessel of glas, ouþer in a vessel of erþe
glasid wiþinne, & meue hem wel in þe sunne, til it
bicome al an oynement, & herwiþ anoynte his heed, til it be perfitly
hool, saue þou muste take kepe of þingis þat ben aforseid þat þe
humouris be purgid 

Of þe fallynge of heeris 

Caluiciem is a fallyng awey of a mannis heeris tofore, & is as 
miche to seie as ballid. & oon cause herof kindely
as whanne a man is oold for to be ballid, & oon þerof is vnkyndly, as
whanne a mannis heeris falliþ awei for sijknes as it is aforseid &
remedijs þerfore in þe nexte chapiter here tofore. & if þis cause come
for elde þanne it is incurable Also ballidnesse comeþ
of humouris rotid þat ben vndir þe skyn as it is in allopucia & tinea, &
þe cure herof is bi avoidyng of humouris as it is aforseid. Þe


 

cause whi þat makiþ a man ballid ben þese as whanne þe skyn recchiþ
along, & if his bodi be drie & þinne & his skyn hoot, þan þou must do
þis cure Take olium mirtinum & olium de mastice ouþer olium ladani, &
anointe þerwith his heed. & if þe tyme of þe ȝeer be coold, þou muste
anointe him wiþ olium de spica Whanne a mannes heeris falliþ awei
so in vnkyndeli tyme, as þe while he is ȝong, þan make him a baþ &
anoynte him wiþ camomille & wiþ bittir almondis & wiþ oile maad þerof If a
man bicome ballid for cause þat his skyn is to neische, þese ben þe
signys þerof as whanne a man haþ fewe heeris & sotil þanne take olium
mirtinum & olium masticis wiþ oilio laurino, & herwith anointe his heed,
whanne hise heeris ben schauen awei Item, take capilli veneris,
ladani ana, grinde hem & medle hem with wijn & with olio mirtino If a
mannes heed be waischen herwiþ, it wole make hise heeris
longe & make hem sitte faste Also take water þat bletis ben soden yn &
a litil mustard, & þerwiþ waische hise heeris & after anointe him wiþ
oile Also to make heeris þat þe falle not take leuys of mirte &
sette hem in water til þe watir þerof bicome al troubly þan take
 .j of þe water & olium enfantini or of oile þat is vnripe &
medle hem togidere. & þan seþe hem til þe water waaste awei, & þanne
caste þerto canel & ladanum grounden & resolued in wijn, & make herof an
oynement & anointe herwiþ þe rotis of þe heeris 

Of litil pustulis þat wexiþ in a mannes face or in children hedis 


Saphati ben litil pustule þat wexiþ in a mannes heed & in children
forhedis & her face, & principali in wommens facis, & also in mennys
facis þat ben moist, & makiþ sumtyme crustis For to cure þis passioun,
here þou schalt haue a good medicyn of .G. þat is aforseid of aischis of
cucurbite & argilla Children moun be holpen þerof if her norice
absteyne hir fro salt metis & scharpe & fro strong wijn , & þe
child schal be baþid in a decoccioun of


 

camomile & rosis & fenigreci, & þou schalt anointe þe place
wiþ oile of camomille hoot Furfurea ben a maner of squamis .i.
schellis þat comeþ of brennyng þat is in þe skyn; if þei be frotid wel
wiþ a manys nailis, þei wolen falle awei, & sumtyme þei ben liȝt & wolen
falle awei wiþ þe heeris, whanne þei ben schaue & wiþ waischingis of
hoot water If þis suffise not þerfore, anoynte his heed with an
oynement maad of farina ciceris & þe seed of malowe uisci temperid with
vinegre If it be not remeued herwiþ, anoynte him wiþ þis oynement 
Take farine ciceris . iij, farine fenigreci, sulphuris viui,
nitri croci, sinapis ana .ȝ .iiij., tempere hem wiþ
vinegre and watir 

Of clooþ þat is
clepid fraclis or goute roset.

Pannus is a superfluite þat falliþ in a wommans face, & comeþ ofte in
childberyng, & also whanne hir menstrue is wiþholde, & is as it were a
maner ledi colour or purpur, &
sumtyme it is medlid myche wiþ blak, & it comeþ alwei of malancolious
matere. & þou schalt first purge þe matere with a decoccioun of epithimi
& gotis whey, & þou schalt make þat he leue metis þat
engendriþ malancoly, & þanne take seed of raphani in a newe lynnen
clooþ, bittir almoundis, mele of benis, seed of melonum & curcurbite,
stampe hem alle togidere & tempere hem wiþ water & dissolue a litil
safron & hony & make þerof an oynement, & herwiþ þou schalt anoynte hir
face at euen late, & amorowe þou schalt waische hir face with a colature
of bran If it so be þat þis passioun be oold, þanne þow schalt make
a stronger oynement wiþ þe same oynement, & do þerto eruca þe seed
þerof, & argentum viuum slayn wiþ spotil, & pepir & mirre, & tempere hem wiþ oximel, & sumtyme it is nede to sette
vpon þe place watir lechis. & after þat anoynte it wiþ þe poudre of
catapucie & staphisagre temperid


 

with hony Also a medicyn of A. for þis passioun Take argenti
viui .ȝ j. gm amigdalarum ij. medle hem togidere & stampe hem til
þou se noþing of þe quik siluer, & do þerto seed of melonis maad
clene .ȝ iij., stampe alle þese togidere & anoynte herwiþ hir face aneue
& amorowe; waische hir face wiþ watir þat violet haþ leye
þeron Lentigines ben purgid wiþ
a strong purgacioun & wiþ a strong medicyn þat ben forseid for pannum 

 Cossi ben litil
pustulis & harde þat ben engendrid in þe face, & principali aboute þe
, & þei makiþ þe place reed, & þerfore
þis medicyn is good. ℞, sulphuris viui . j, & make it to sutil
poudre, & leie it in a pound of watir of ro. in a glasen vessel, &
stoppe wel the mouþ þerof, & hange it in þe sunne in þe monþe of Iulij &
august bi xv. daies, & euery dai þou schalt meue þe vessel, & with þis
watir þou schalt anoynte his face þere þat þe passioun is 

 Gutta rosacea, þat is a passioun þat turneþ þe
skyn of a mannys face out of his propur colour & makiþ þe face reed. &
þis passioun comeþ of humouris brent & abidiþ in þe skyn, & herfore is a
good purgacioun þat purgiþ salt humouris. & þis is þe medicyn ℞,
litargiri, auripigmenti, sulphuris viui, viridis eris ana & poudre
of litil meis brent, & of þis poudre half so miche as of
alle þe oþere. & þis schal be poudrid wiþ .ij. partis of trifolij & þe .iiij. part of swynys grese freisch, & make of alle þese an
oynement. & on euen anoynte herwiþ his face, & amorowe waische his face
wiþ a decoccioun of semina frigidorum & wiþ a litil campher,
& þan make his face clene, & þan anoynte his face wiþ olio tartarino, iiij,
acety alby li. i, boyll yt to conschoun in an erthen
veselle, let stande & clere & keep yt."

"℞. salt ar. i, saltpeter i, salt comun i, clere
water iiij, mixte togeder with ye sexte part off a off
camffer, let colle, put thes ij waters togeder."

] & al þe


 

remenaunt herof þou schalt do of þis cure & fulfille wiþ medicyns as it
is aforseid ad pannum 

 Cicatrices vulnerum ben remeued wiþ litargirum nutricum, & is good for
manie maner þingis, for it doiþ awei wennys, and it doiþ awei scharpnes
of þe browis & gendriþ good fleisch in woundis & fretiþ awei wickid
fleisch, & is maad in þis maner Take litarge & grinde it sotilli in a
morter & caste þerto a litil vinegre & þanne a litil oile of ro., & þus
þou schalt do til it come to a perfit oynement 

Of icchinge & smertynge and scabbe.

Icchinge & scabbe comeþ of salt humouris, & a mannys kynde haþ
abhominacioun þerof, & putteþ hem out of þe skyn, & þis falliþ ofte of
salt metis & scharpe metis & of wijn þat is strong; & it
falliþ ofte to hem þat wakiþ & traueiliþ & vsiþ no baþing & weriþ no
lynnen cloþis, & þis is oon of þe siknes þat is contagious, for o man
mai take it of anoþer Þis maner sijknesse comeþ sumtyme of blood,
sumtyme of fleume, sumtyme of colre, sumtyme of malancolie Also
scabbe, sum is drie & summe is wet If it be drie, it schal propirli be
clepid icche And if it be moist, it schal be clepid scabbe To þe
cure herof þou schalt avoide salt fleume, þou schalt defie þe matere wiþ
þis sirup ℞, abstinthij,


 

abrotani, cuscute, fumus terre, ana .j., & take xx. damascenes &
xij. figis, & vj. datis, sene j, thimi, epithimi . ., seþe hem wel in lī iij of water & lī j. of vinegre til þei come
to lī j. & dī. cole hem & do þerto iuys of fumi terre & sugur lī .j. &
, & make þerof a sirup & herwiþ defie þe matere & þan þou
schalt purge him wiþ þese pelottes, ℞, aloes optimi, cortices
mirabolani, citrini, ana . j stampe hem & tempere hem with iuys
maad of fumi terre, til þei be þicke as it were hony, & lete it drie til
þer mai be maad gobetis þerof & maad þerof pelottis, & herof þou schalt
ȝeue þe weiȝte of ij. ȝ. at oonys, & þis medicyne mai be
rehersid ofte. Also blood leting is good þerfore, if oþere particlis
acordiþ þerfore Also gotis whey is good þerfore, in which be leid
mirabolani wiþ sugre, & ofte take, for þat clensiþ miche, & is maad in
þis maner In lī .j of gotis whey leie j. of mirabolani citrini
powdrid an eue, on þe morowe heete hem & cole hem & do þerto .j
of sugre ro. If it be drie scabbe, hoot watir is good for to baþe
him ynne, in which is soden fumi terre & enula, lappacij acuti, & in þe
baþ anoynte him with oile of ro. & iuys of ache & vinegre, & herwith his
bodi schal be wel frotid in þe baþ ouþer in a stewe Also an oyment
þat rasis made for þe scabbe þat is drie ℞ salis communis, salis
gemme, ellebori, nigri costi, .j., picis liquide vj.,
olium violarum & aceti, & herof make an oynement & anoynte herwiþ in
his stewe & frote him wel, & aftir lete him be þerinne by an hour, &
aftir baþe him in a decoccioun of bran & lappacij acuti, enule campane
 & arthemisie If þe scabbe be moist þan make an
oynement of rasis ℞, argenti viui extincti, & in þis
maner þou schalt sle it: leie it in a
peuter disch & spete þeron, & frote it wiþ mannes heeris, & do þerto:
whit litarge, elleborum nigrum, alumen vetus,
oleandrum ana, grynde alle þese togidere & tempere hem with vinegre, & herwiþ al his bodi schal be anoyntid at euen, & at morowe he schal
be stewid, and whanne he swetiþ his bodi schal be frotid wiþ
vinegre Also


 

aȝen scabbe & icching, first lete þe pacient blood, & make him þis
oynement ℞, sulphuris viui & tm de sale & tartaro, grinde hem wel togidere til it
bicome in þe maner of an oynement, & wiþ þis oynement anoynte þe
pacient, & þis wole delyuere him fro icching Also if þe pacient
haue greet brennyng & greet icching, þanne anoynte al his bodi wiþ oile
of ro. þat ben good, & lete him reste so .vij. daies Also for þe
same cause ℞ succus affodillorum & distempere it wiþ whit hony &
anoynte him herwith, whanne he goiþ out of his stewe; for þis oynement
doiþ awey filþe of þe skyn and clensiþ myche 

Of morphue and impetigine 

 Now we han medycyns drawen of .ij. wellis & of manie
maistris, þat is to wite: of Salerne, & of Costantyn, & Platearij, & of
Iohannes de sancto Paulo & of oþere manie auctouris, as of Ipocras,
Galien, & Serapion, & Isaac, & Iohanne Mesue, Auicen Hali þe abbot,
& Rasis, & of oþere manie auctouris Alle þese auctouris speciali ȝeue
it us, saue þei acorden not in names ^5 Forwhi impetigo, serpigo &
morphea ben seid in salerne diuers names, for þat men of salerne clepen
albam & arabes clepen impetigo morphea & men of salerne clepen
morpheam men in arabie clepen it albarec ^5 & þerfore I wole in þis book
teche þe


 

difference of euery of hem, & after þat þe curis of hem & I seie þat
serpigo is a scharpnes of a mannes skyn, & it is clepid serpigo, for it
passiþ fro place to place. Þou schalt cure it wiþ gumme of cheritrees
distemperid wiþ vinegre, ouþer gumme of plumtre & anoynte wiþ buttir &
turbentyne. & þis oynement is good þerfore Take gres of a
doke clene purid, ysopi humide, olium ro., ȝelow wex, terbentyne,
mussilaginis seminis citoniorum ana, make
of alle þese an oynement, & anoynte him þerwith amorowe, & þanne waische
him in watir þat þer haþ leie þeron semen melonum & violet. & be he ofte
baþid wiþ sich swete water. & good swete mete is good for hem þat
engendriþ good humouris 

 Impetigo is anoþer maner passioun, as whanne a mannys skyn chaungiþ in
oþer colour þan it schulde, & propirli into whit colour & wiþouten ony
harmyng of þe skyn. & þer is no þing þeron þat harmeþ a man, saue oonly
þe colour of þe skyn chaungiþ oþir þan it schulde be 

 Morphea is a passioun þat þe skyn is out of his propir colour & þe
skyn is harmed þerbi. & morphea is a spice of lepre þat sitt in þe skyn;
for riȝt as lepre sittiþ in þe fleisch, in þe same maner riȝt so morphea
sittiþ in þe skyn. 

 Albaras. Not oonly þe skyn, saue þe fleisch is
harmed þerbi Þis is þe difference of albaras & morphea In morphea þe
vertu of expulcion is strong &
þe mater þerof is but litil, & þerfore it is al putt into
þe skyn In albaras þe vertu of expulcion is but feble & þe matere is
corrupt, & þerfor it is boþe in þe fleisch & in þe skyn, & þer is but
litil difference bitwixe albaras & lepre, saue albaras abidiþ alwei in
oon place, & lepre goiþ into al þe bodi In boþe þese causis it is nede
for to avoide humouris þat ben in þe cause ,


 

saue þat oon mote haue stronger medicyns þan þat oþer. Impetigo muste
haue abstynence fro þingis þat engendriþ fleume, & he muste haue a
purgacioun for to purge fleume Anoynte þe place wiþ oile of whete þat
is maad in þis maner Take whete & leie bitwixe two platis of iren
hoot & presse hem togidere & þerof wole bicome oile Also in
anoþer maner Take .ij. vessels of erþe, so þat þe mouþ of þe oon
vessel go to þe mouþ of þe toþer vessel, & þat oon vessel schal stonde
in þe erþe, & in þe vessel aboue þou schalt do þi whete, & þou schalt
stoppe þe mouþ of þe vessel þat is aboue þat þe whete is ynne with a
plate of bras ouþer of iren þat is bettere, & þe plate
schal be ful of smale holis. & þan þe mouþ of þis pott schal be ioyned
to þe mouþ of þe pott þat is in þe erþe with good lute, þat þere mowe
noon eir out þerof. & þan make a fier aboute þe pott þat is aboue þe
erþe, & þere wole distille oile into þe pott þat is bineþe in þe erþe, &
wiþ þis oile þou schalt anoynte þe place ofte, & frote harde. & if þis
suffise not, þanne þou schalt sette vpon þe place watir lechis ofte, for
to do awey þe fleumatik blood If þis suffise not, leie þervpon a
mundificatif of cantarides stampid wiþ whete, til þe place schyne , & þan cure it vp wiþ an
oynment of ceruce Frote him wiþ an oynement maad of armoniac & with þe
sournes of citri, & nitro is good þerfore 

 Þe white morphu is curid wiþ purgacioun þat purgiþ roten fleume, & wiþ
þis special medicyn ℞, trifere minorum .ȝ .iiij., turbit, pulueris
pigre .ȝ .ij., colloquintide .ȝ ij., make herof pelottis wiþ hony, & he
schal take þerof .iij pelottis euery wike, & eueri dai bitwixe he schal
take .ȝ ij. of trifere minorum, & he mote absteyne him fro metis þat
engendriþ fleume; & þe place shal be frotid in þe sunne wiþ
an oynement of tapsia, & þe seed of raphani, rubie maioris elleboro
nigro & mustard, & distempere hem wiþ vinegre Also froting wiþ
squillis is good þerfore 

 Þe blac morphe is curid wiþ ofte purging of malancoli, wiþ gotis whei,
& wiþ epithimo, & oþere medicyns þat purgiþ malancolie, þat be forseid
in allopucia; & his dietyng schal be moist, & he schal absteyne him fro
metis þat engendriþ malancolie, & he schal be baþid ofte in swete watir,
& he schal be anoyntid & frotid as it is aforseid 

 Albaras þat is whit is curid wiþ þe same þingis & with


 

stronger medicyns þat ben aforseid in þe cure of þe white morphu, &
miche castyng is good for hem, & þou schalt frote wel þe place with
squillis in a stewe, & after þat sprynge þeron poudre maad of tapsia, &
staphisagre, & þe wombis of cantarides, & seed of eruce, & tordis of a
culuere, & þou schalt anoynte him wiþ blood of a blac serpent, for þat
is bi propirte good þerfore 

Albaras þat is blak is incurable, for it is a particuler lepre, & but
 if it be so þat it mowe be take awei wiþ alle rootis, it
schal neuere be curid; saue þe colour of his skyn mai be amendid ℞,
aloxanti, þat is þe flour of þe wiþi, mirram, feces of wijn brent, reed cley, & alyme,
poudre alle þese, & herwiþ frote þe place til þe pacient fele prickyng &
brennyng. Þis wole deye þe skyn for manie daies, & whanne þis failiþ
reherse it aȝen.

 Of lepre and of þe domys of lepre 

Lepra 
is a foul sijknes þat comeþ of malancolie corrupt, ouþir of humouris þat
ben brouȝt to þe forme of malancolye corrupt. & it goiþ
into al þe bodi, riȝt as a cancre is in oon lyme of a mannes bodi For
whanne malancolie multiplieþ , & a mannes guttis
ben not strong for to putte it out, & þe weies bitwixe þe splene ben
stoppid & þe poris of þe skyn closid, þan malancolious blood wole rote
wiþinne, & rotiþ complexiouns of þe lymes. & þe bigynnying of þe mater
myȝte be of blood ouþir of fleume, colre, ouþer of malancolie, neþeles
whanne þe mater is fulfild it is malancolie corrupt. & þis
is oon of the syknessis þat ben contagious In þis place I wole sette
curis of lepre þat ben profitable for a cirurgian to kunne, & also curis
þat comeþ ofte to a cirurgian handis 


 

Men þat ben leprous, in þe bigynnyng her
heeris of her heed falliþ awei, & þe heeris of her browis, & þe heeris
of her berd; & her forheed bicomeþ reed & as it were schynyng. Also in
summe þe face wexiþ reed & swelliþ & is sumwhat ledi, & principali
aboute Also her vois is rowȝ ouþer
sumtyme it is wondirly scharp, & þe whit of her iȝen bicomeþ al derk, &
þe heeris goon awei of her browis Her noseþrillis bicomeþ smal, ouþer
wondirly greet, & her noseþrillis ben streit for to drawe yn wijnd, &
her nailis bicomeþ ledi Also her breeþ wole stynke & her sotes Also
her pisce wole be streit & þei schulen haue greet snesyng Also þei
wilneþ myche to comne wiþ wommen Also þei schulen
be heuy, & if her skyn be in þe coold eir, it wole bicome as it were þe
skyn of a gandir þat þat hise feþeris weren pilid awey 
Also þese ben priuy þingis: if þou prickist his leg bihynde, he ne schal
not fele it & if þou waisschist hise lymes in watir, anoon riȝt it
wole drie yn Also þese signes ben comoun: his yȝen wolen bicome
rounde, & þer wolen wexe pustulis in his tunge, & her nailis wolen
bicome greet, & þer wolen wexe scabbis abouteforþ. And þe fleisch þat
schulde be bitwixe þe þombe & þe nexte fyngir þerto schal be wastid
awey, & if þou prickist him in þe hele he schal not fele it, & if he be
lete blood, her blood wole be scharpe & as it were ful of grauel. & if
þou waischist her blood, in þe botme þerof wole leue as it were grauel.
& þis sijknes aftir þe tyme þat it is confermed is incurable, saue in þe
firste bigynnyng it mai be curid wel 

 Þe cure of lepre is not sett in þis book, for þis book is of cirurgie,
saf þer ben in þis solempne medicyns & apreued for to kepe a man, þat
þei schulen not wexe, & for to make it priuy, & cauterijs þerfore For
alle þese þingis falliþ for a cirurgian Þis þou schalt
knowe: if þe siknes be strong, it is hard for to do ony medicyne þerto;
fforwhi, if þe sijknes be strong, þanne he muste haue stronge medicyns,
& þat were greet perel, & also þe medicyn muste be ofte rehersid. Saue þou schalt chese a liȝt medicyn þat


 

wole falle for to purge þe humour liȝtli A medicyn maad of gotis whey
wiþ epithimo, þis medicyn is riȝt & good, for it purgiþ malancolie litil
& litil, & also a man schal not be greued þerebi Pelottis þat be maad
of epithimo þat ben aforseid in þe tretijs of allopucia ben good
herfore, for þin entent schal be oonly for to purge malancolie þat is
corrupt, & amende his complexioun wiþ good dietyng. Blood letyng is not
good þerfore, but if þe cauce come miche of blood If his breeþ be
streit, þanne it comeþ of þe veyne þat goiþ to þe herte Sumtyme it is
in þe veyne of þe nose Þou schalt ȝeue to men þat ben drie lepre & comeþ
myche of colre, þou schalt ȝeue him gotis whey ofte for to drynke, &
 þou schalt, in as miche as þou miȝt, make his complexioun
moist & baþe him in tempere baþ & lete him swete þerinne; & þan þou
schalt anoynte him wiþ oile of violet & oile of cucurbita, & þou schalt
ȝeue him good metis þat engendriþ good blood, & hese metis & hise
drinkis schulen be in tempere heete, not to hoot ne to coold Summen
curiþ hem wiþ þe fleisch of a blac eddre þat ben in drie lond & among stones, & þan þei kutten
awey þe heed & þe tail of þe eddre & doiþ awei þe guttis wiþinne & þan
þei doon hem in a vessel of erþe wiþ a litil peper &
galyngale & salt & vinegre & watir & oile, & so þei seþe þe eddre til al
þe fleisch þerof be dissolued. Þanne þe broþ herof is ȝeuen to drynke, &
þe fleisch for to ete til þe pacient haue scotomiam & al his bodi to-swolle Whanne his bodi is to-
swolle & he haþ had scotomiam, þan leie him in a bed & lete him ligge; &
if þere falle ony þing to him as syncopis, ouþer greet cooldnes of hise
lymes wiþoutforþ, or if his herte quake, þan ȝeue


 

him tiriaca maior wiþ a litil musco ouþer hoot wijn In þis maner al
his fleisch wole pile & alle hise heeris wolen falle awei &
newe heeris wolen come vp aȝen & þis medicyne schal be rehersid so
ofte, & kepid wiþ dietyng til he be perfitli hool Forwhi manie men
moun be delyuerid of manye greet sijknessis, if her leche is kunnynge &
diligent aboute hem, & bi necligence & defaute of help manie men ben
perischid Cauterijs herfore þou schalt fynde ynowe in þe chapiter of
cauterijs, & oynementis þat makiþ clene & soudiþ, all þese þingis þou
schalt fynde in þe antidotarie.

 Of waastynge off membris and bicomen smal 

A Mannes lyme bicomeþ smal wiþ greet streynyng of ligaturis þat takiþ
awei þe norisching of þe lyme, or of long akyng of ioynt þat enfebliþ al
þe lyme Þese þingis makiþ a mannes lymes to bicome smal Also a
mannes lymes bicomeþ greet oþer þan þei schulde be, whanne veynes ben feble & matere
falliþ þerto & þe vertu of souding failiþ, & in þis maner þe lyme
swelliþ, & þe mater is fleumatik, & for defaute of heete it turneþ not
into quitture saue it abidiþ in þe lyme & swelliþ þe lyme 

 A lyme þat is bicome smal, in þis maner þou schalt make it greet: if
þere be ony þing to take awei þerof as akynge ouþer ony strictture,
ouþer ony byndyng, þan remeue awey þat first in þe manere as it schal be
seid in þe chapiter of ioyntis. Whanne þe akynge is doon awei, þanne
waische þe lyme wiþ a decoccioun of malowis & violet & rotis of bismalue
in watir, saue his lyme schal be in þe water no lenger þan it bigynneþ
for to bicome reed & sumwhat to swelle, & be war þat his lyme be not so
longe in þe water til þat he swete, & þan drie his lyme wiþ a lynnen
clooþ & frote it a litil wiþ þin hond, & þanne take a litil smal ȝerde &
bete þe lyme þerwiþ til þou drawe blood þerto, & make a plastre þerto in
þis maner. ℞, picis naualis, picis grece, resine albe ana, & melte alle
þese in a panne. & whanne þei ben molten cole hem þoruȝ a clooþ into
coold water, & þanne anoynte þin hondis with oile & þan take it vp of þe
watir & tempere it togidere & make þerof gobetis & kepe hem for þin vss
 , herof þou schalt plane vpon a leþer, & leie it to
þe lyme þat is forseid, & so lete it ligge adai, & aneuen


 

drawe it awey, & so lete þe lyme be til amorowe, & þanne reherse þe
waischinge þat is forseid & þe froting & þe beting. Þis wiþouten ony
drede wole bringe aȝen to his greetnes as it schulde be, but
if þe lyme be out of ioynct & haue be longe tyme, þan it wole be hard,
þan it is yuel to make þe lyme greet aȝen as it schulde. & þouȝ it mowe
not be maad greet as it schulde be, neþeles bi þis maner it may be myche
amendid 

 If a mannes lyme is gretter þan it schulde be, if þe cause þerof be of
fleume þat þou miȝt knowe bi neischenes of þe lyme, for if þou þriste yn
þi fyngir, þer wol leue a pitt þerafter, it may be brouȝt aȝen to
greetnes þat it schulde be, if it be purgid ofte wiþ a medicyn þat is
clepid trociscus de turbit þat is aforseid, & þe pacient schal kepe him
fro alle metis þat engendriþ fleume, & he schal be war of greet
replecioun of metis & drinkis, & þan þou schalt cure him wiþ medicyns
þat schulen be seid in þe chapiter of apostemes of fleume Take lye
maad of aischis of wijn or of an ook, & leie þeron a double
lynnen clooþ & wete it wel, & þerwiþ folde þe lyme, & þan streyne þe
lyme wiþ a boond, & euery dai þou schalt wete it .ij. siþis in þat lie &
bynde so his lyme, & in þis maner his lyme schal drie. Ouþer in þis
maner Take sal nitre & distempere it wiþ watir, & þanne take a sponge
þat it be so myche þat it mowe hile al þe lyme & þan lete þe sponge drie
so þervpon, & þan wete þe sponge aȝen & leie it on þe lyme aȝen, & lete
it drie aȝen & alwei bynde wel þe lyme; & þis þou must do manye siþis.
Or take þe leues of lilie celestie & grynde hem wel and þanne leye it
vpon þe lyme, & þanne bynde wel þe lyme, & in þis maner þe matere wole
waaste awey & þe lyme wole bicome smal as it schulde If it so be þat
þis greetnes come of malancolious blood or of greet fleume, make him a
purgacioun with gotis whey & epithimo, or anoþir competent medicyn. &
first þou schalt make þe lyme neische wiþ oile of lilie, or wiþ oon of
þe oynementis þat ben mollificatiuis þat schulen be seid in
þe antidotarie, þanne go to þe cure þat is forseid. Whanne þe swellyng
of þe lyme is doon aweie, if it be in hond or in arme, þat falliþ ofte
tyme, or in þe foot & in þe leggis & in þe knee, þanne þou schalt make
bitwixe þe fyngris cauterijs þat ben clepid cauterium cultellare, as þou
schalt fynde in þe chapitre of cauterijs Þe greetnes of a mannes foot
þou schalt cure as it schal be seid in elephancia as it is conteyned in
his propre chapitre 


 

Þe firste chapiter of engendering of humours & þe kindis of hem, &
conteyneþ .xviij. chapiters 

Everi enpostym is engendrid of .iiij. humouris, ouþir of water, or of
wijnd. & it is impossible for a cirurgian for to kune a cure, but if he
knowe þe cause þerof, & þerfore me þouȝte þat it was necessarie for to
make a propre chapitre of þe generacioun of humouris & alle þe propurtees þerof, þat þe redere of þis book mai
knowe þe causis of apostyms & þe curis þerof & metis & drinkis þat ben
necessarie in þis cause for norisching & augmenting of þe
lymes & for to engendre natural heete Whanne þe mete falliþ into a
mannes stomac & þou haddist anothamie þerof, þan in þe stomak þe mete is
soden, & þan fro þe stomak it goiþ into þe guttis, & þerof þou haddist
anothamiam, & þan þe mete goiþ anoon to þe gutt þat is clepid orobum or
þe sak. Veynes þat ben clepid miseraice & þere ben manie maners þerof as
it is forseid, & þei ben maad fast wiþ þe botme of þe stomac & wiþ þe
gutt þat is clepid duodeno, & wiþ þe smal gutt, & wiþ þe gutt þat is
clepid ieiunium as it is forseid, & wiþ þese veynes bigynneþ þe .ij.
digestioun & beriþ a veyne þat is clepid kilus to þe lyuer, & þat veyne goiþ to þe stomac fro þe lyuer. & þe .iiij.
humouris of iiij. substauncis ben engendrid in þis place of digestioun
 For þere is engendrid þere a maner spumous
substaunce whanne þe digestioun failiþ heete; & þere engendriþ anoþer
partie þat is sutil as it were wijn; & þe greet substaunce goiþ adoun &
stynkiþ. If þere be engendrid greet fleume & miche, þat is
cause for it quenchiþ þe hete of þe stomac Also in þe same placis is
engendrid a subtil substaunce, & scharp hete worchiþ þeron & gaderiþ him
hete & scharpnes, & þis is clepid collera rubea; & if humouris wexiþ to
miche, it wole achaufe þe lyuer & causis of engendring of colre ben
hote metis & drinkis &


 

traueile & fastyng & stronge saucis Also þer is a clene substaunce
engendrid þat kyndeli hete worchiþ þeron, & þat is blood. & þe matere
herof is good metis & drynkis þat ben swete Also þer is engendrid
anoþer substaunce þat is sumwhat stynkyng & is clepid malancoli & is
engendrid in .ij. maners: oon maner is þis of greet hete þat is brennyng
& of greet cooldnes þat wexiþ hard ; & þe cause herof ben grete metis,
 & metis þat engendriþ malancoli And
þes iiij. humouris Sanguis, Colera, fleumtica & Malancolia, & euery of
hem haþ diuers qualitees, for blood is hoot & moist, ffleume coold &
moost, Colre hoot & drie, Malancoli coold & drie Also of þese
humouris summe ben kindeli & summe ben vnkyndely, & þerfore
in þis chapitre we wolen make mencioun of alle, ffor bi gendring of þese
humouris enpostyms ben engendrid 

 Of fleume þere ben ij. kyndis, oon is natural & þe toþer innatural 
Natural fleume is coold & moist & whit, & goiþ sumwhat to swetnes,
 of which lordschipe þer folowiþ a litil wilnyng for
to comoun wiþ wymmen, & þe palesie, & pesible,
& loueþ wel for to haue reste of
colour, whitliche in face, ferdeful of herte, ful of spittinge snyuel &
rokeinge, ful of slouthe & of slepinge, & of a litil appetite & of litil
þurst."] Saue þe moost part of fleume is in a mannes brayn, & in hise
lungis, & in his stomac, & in hise guttis, & in hise ioynctes. And þe
lordschip of fleume is in þe hynder part of a mannes heed, & in þe
rigbonys. & fleume doiþ þre profitis, þe .j. is þis: sumtyme a mannes
kynde failiþ blood, & þan kinde worchiþ vpon fleume & makiþ blood, & of
oþere humouris þis mai not be do Þe ij. profit of fleume is þis: for
fleume goiþ wiþ blood for to norische diuers lymes Þe .iij. profit of
fleume is þis, þat it acoldiþ þe ioynctis & makiþ hem moist, for ellis
in greet meuyng þei schulden wexe drie Of fleume þat is innatural
ben .iiij. maners as: fleume dulce, fleuma acetosum, fleuma
ponticum, fleuma salsum ffleuma dulce is in .ij. maners. Þe firste
maner


 

is þis: as whanne fleume is medlid wiþ blood, or as whanne hete worchiþ
wiþ fleume to turne it into blood ffleuma acetosum is seid in .ij.
maners as whanne ebullitiun comeþ to
fleume dulce & makiþ him to rote, & it herto as it bifalliþ in
oþere þingis þat ben swete, as to swete winis whanne sournes comeþ þeron
it bicomeþ coold, & in þe same manere fleuma acetosum makiþ fleuma dulce
coold ffleuma salsum is moost drie of alle, & þis is whanne þer is
ony part of colre medlid wiþ fleume, þan it is clepid fleuma salsum, for
þe hete of þe colre makiþ it salt ffleuma vitreum was liquide
fleuma, & wiþ cooldnes it is congilid, or sum partie of malancolie is
medlid & congiliþ it hard Colre sum is natural & sum is innatural 
Natural is liȝt & scharp & reed in colour & in substaunce, & þe more hoot þat it is þe more reednes it
makiþ Þanne vertues of colre ben þese A colerik man schal haue hasti
entendement & sotil of witt, & hardi & hasti þouȝt, & hasti
answere, & liȝtly meued to wraþþe Of colre innatural ben .v. maners, as
citrina, , adusta, prassina &
eruginosa Colera citrina is medlid wiþ subtil fleume Colera
vitellina is medlid wiþ greet fleume Colera adusta is in .ij. maners; oon
is þis, þat it is to miche brent in þe lyuer; þan wiþ
þis brennyng þe subtil partie departiþ fro þe grete parties, & in þis
maner it takiþ a spice of malancoly In anoþer manere, partijs of
malancoli þat ben brent, medlid þerwiþ And
þer is iij. maner of colre adust, & is whanne his blood is adust id est
brent as it schal be seid here after Þer is anoþer maner of colre
þat is clepid prassina, þat is
swiþe bittir Eruginosa is lijk þe rust of copur, & þis maner of
colre is miche freting & scharp, & G. seiþ þat þis maner colre is
engendrid of hoot metis & scharpe as oynouns, garlek, mustard, & oþere
mo Of malancoli þer ben .ij. maners—as malancoli natural &
malancoli innatural Malancoly þat is natural


 

haþ þese signis Þe .j. is as it were fecis of blood, & her colour is as it
were ledi & blac, & her bodi schal be leene & drie, & þei schulen haue
good appetit for to ete, & þei schulen haue good mynde for to kepe
þingis in her þouȝt, & þei schulen be dredeful & ful of enuye & gile &
sorowe & coueitous Malancolie innatural comeþ of humours brent &
corrupt. Of euery of þese humours ben engendrid diuers maners of
enpostyms & euery maner postyme haþ diuers cure as it schal be seid
here-after.

A general word of empostyms 

Apostyme haþ manie diuers names of diuers men, for lewid cirurgians
 seien, þat þer is noon
apostym but þat, þat makiþ quytture Saue I seie, & alle auctouris
seien þat eueri swellyng in a lyme, wheþir it be greet or smal, it schal
be clepid apostym For .A. seiþ: litil swellyngis schule be clepid
litil apostyms, & grete swellyngis schulen be clepid grete apostyms 
Þerfore apostym is seid swellyng in lymes, ouþir inflatioun þat chaungiþ þe lyme oþer þan it schulde be; & þe mater
herof comeþ of manie diuers þingis; ouþer it comeþ of humouris, or of
watir, or of wijnd If it comeþ of humouris, þan it comeþ
of blood, ouþer of fleume, or of colre, or of malancolie Also
enpostyms þat cometh of humours: summe comeþ of natural humours, & summe
of innatural; & summe of sengle humours, & summe of humouris medlid
togidere And summe enpostyms cometh of causis wiþinneforþ, & summe of
causis withoutforth Þe causis wiþoutforþ is falling ouþer smiting, or
of a wounde, or chaunging of eir Of þe causis wiþinneforþ: as of
wickidnes of humours, or to ful of humouris, or to ful of water, or of
wijnd or whanne a man is hurt wiþoutforþ: or wiþ greet hete þat
brenneþ, or wiþ greet cooldnes of eir þat constreyneþ, or of greet
drienes þat constreineþ, for alle þese causis humouris gaderiþ togidere
& makiþ enpostyms Also if a man falle vpon a stoon or vpon an hard
þing, or if a man be smite wiþ a stoon or wiþ a staf, or þoruȝ prickyng
of a venimous beest: alle þese þingis moun engendre venimous enpostyms In þis maner þou schalt knowe


 

diuers enpostyms of what humouris þei comeþ If superfluite of blood
drawe to a lyme, as is clepid flegmon, & þes ben þe signes
þerof: þe place wole be reed for lijknes of blood, akynge for þe greet
replecioun þerof, beting for þe greet depnes of mater, or for greet akynge He may
haue greuaunce of a feuer : rede rednes comeþ of þe colour of
blood, hardenesse comeþ of multitude of matiere & of hete þat wastiþ
watry matiere, quappinge & lepinge of ventosite
& fumosite, schuftynge & puttinge, sore ache of þe 
strecchinge of þe place; hete comeþ of hote matiere, & swellinge comeþ
of multitude of matiere."] If þe blood be þinne in substaunce & hoot
in qualite, þan it makiþ herisipulam. & þis is þe signe þerof, þat in þe
hiȝest place þerof, it wole be moost reed and hoot; & if þou leist þi
fyngir þeron, & whanne þou remeuyst þi fyngir, þe skyn wole be whit þere
þi fyngir was, & anoon it wole bicome reed aȝen, for þe mater þerof is
subtil, & þe pacient haþ greet brennyng þerof & akynge Blood in his
owne substaunce is more gretter & makiþ more hete, & makiþ apostym, þat
is clepid carbunculus Þis enpostym comeþ to a man whanne he haþ
haboundance of greet blood, & þerfor whanne he is replete of mete, he
schulde baþe him or traueile him-silf, þat þe blood miȝte falle out, &
for his greetnes & hardnes it mai not be resolued with
hete, & þanne it leueþ in þe skyn & makiþ apostym. Þe signes herof ben þes: þe enpostym is hard
for þe þiknes of blood, & þe colour þerof is swart reed for þe greet
hete, & þe greet heete herof makiþ a man sumtime to
haue a feuer þerwiþ; & sumtyme it makiþ a man to haue sincopin, & þis is speciali whanne þe matere is
brent, & in þis maner þe matere þerof is turned into venym 


 

Natural colre makiþ herisipulam, & þe signe
þerof is hardnes for þe greet drienes of colre. & þe heed of þe enpostym
is schape as it were a pyne, for þe grece þat it haþ. & þe colour þerof is reed medlid wiþ ȝelow 

An enpostym þat comeþ of fleume, is clepid vdimia or ȝima, & is a neisch enpostym, & þe colour þerof is sumwhat whiȝt. &
if þou pressist in þi fyngir, þer wole leue þere a pitt for þe gret
neischenes; & whanne þi fyngir is aweie, it wole arise vp aȝen. Þis
enpostym is wiþout akynge, saue it makiþ a greuaunce 

 Natural malancoli makiþ an hard enpostym, & is clepid Sclirosis. & þe signe þerof is hardnes, & þe colour þerof is as þe
colour of malancolie ledi or blac 

Enpostym þat comeþ of blood & watir medlid togidere. Þis is þe signe
þerof: if þou settist þeron þi .ij. fyngris of þi .ij. hondis, & first
pressist þat oon fyngir & þanne þat oþer, þou schalt fele þe watri mater
remeue fro þat oon fyngir to þat oþer 

 Þese ben þe differencis of apostyms þat ben symple, þat comeþ of oon
matere at oonis; & þese ensaumplis ben schewid tofor, for þou schalt þe
bettir knowe enpostyms þat comeþ of double matere 

 Þer comeþ an empostym of blood & colre; & if þe more partie be of
blood, þan þe enpostym schal be clepid flegmonides; & if þe more partie
þerof be of colre, þanne he schal be clepid herisipilades. & þe signes
herof þou schalt knowe bi þe signes of


 

þe symple apostyms Also blood & fleume natural medlid togidere, & makiþ an enpostym þat is vdimia. & þe signe
herof þat þe heed of þis enpostym is reed, & þat
oþere wole be whit 
Also blood is medlid wiþ greet fleume & malancolie, & engendriþ
glandulas & Scrophulas. Colre medlid with
fleume makiþ fleume rennyng, & makiþ þat fleume goiþ wiþ
him into ioynctis. & herof þou schalt haue a pleyner teching in þe
chapitre of ioinctes. Also greet fleume is medlid with malancoli, &
þerof comeþ glandula & Scrophule Also malancolie & blood, colre &
fleume ben medlid alle togidere & makiþ an enpostym þat is clepid
antrax; & þe malice þerof is diuers after euery humour. Saue if blood &
colre be feruent togidere & malancolie be malicious, þan þere falliþ
manie harde þingis þerto, as quaking of þe herte, & sincopis, & out of
hise wittis, & sumtyme deeþ. & þe signes herof ben greet hardnes of þe
enpostym, & þe schap þerof as it were a pyn, & greet akynge, & sumtyme
he schal not fele it. And þerfore .G. seiþ: hote apostyms, if þei be not
felid, ben incurable. & veynes þat ben þeron wolen be of diuers
colouris, & vpon þe enpostym þere wole be as it were a litil bladdre,
 & þe colour þerof wole be as aischis, & it semeþ þat it is
drawe ynward wiþ a þreed. & þis enpostym is seid contagious.

Of humouris þat ben natural, þese þingis folowiþ þerof Of
fleume þat is corrupt cometh Bocia & testudines Of malancolie comeþ
scrophule & glandule, as it is aforseid. & of alle þese þou schalt haue
propre chapitris Of colre þat is brent & of oþere humouris þat ben
brent & corrupt þere comeþ manie pustulis, & summe þerof ben ful
malicious after þe malice of þe matere Herof comeþ ignis persicus,
miliaris, formica, herpes, herpes estiomenus.


 

Ignis persicus is a signe þat þere ben
manie pustule þeron & venymous water. & þe pustule ben reed al aboute &
ȝelow, & occupieþ al þe lyme. & it is wiþ greet brennyng. & þis comeþ of
colre brent and þinne Miliaris haþ litil pustulis, & haþ not so greet
brennyng, ne þe place þerof is not so reed. & þis comeþ ofte of fleume
medlid wiþ a litil colre fformica is a pustula þat is swiþe
feruent, & haþ a cruste aboue, & it comeþ of colre brent. & þis is
goynge & fretiþ þe lyme aboue, & it hath greet brennyng Þe firste
 is a pustula þat comeþ of malancolie & is blac or ledi, & it
comeþ of þe venemous mater of malancoli Herpes estiomenus
is as miche to seie as fretyng him-silf, & þis comeþ in manie maners 
It comeþ in medlyng of colre þat is brent & malancolie innatural & brent
& sutil. & whanne þis falliþ into a lyme, it fretiþ þe lyme for þe greet
malice þat it haþ Also þer is anoþer maner passioun þat haþ manie
diuers names, for summen clepen it cancrum, & summen lupum. & men of
fraunce clepen it malum nostre domine And lumbardis clepen it fier of seint antony, & summen clepen it
herisipulam. Of alle þese diuers names is no charge of, saue þe signes
of þis sijknes ben þese: freting & brennyng & blac colour & stynkynge, &
þat riȝt foul stynkyng. & or þe skyn þerof be to-broke, it wole not
stynke, saue þe place þerof wole be ledi. & if þou felist þe place wiþ
þi fyngir, þou schalt fynde þe fleisch þerof al corrupt Cancer is a
postym þat is swiþe corrupt. & is in .ij. maners: as cancer vlceratus, &
cancer þat is not vlceratus. A cankre þat is not


 

vlceratus is in .ij. maners: oon comeþ of malancolie rotid, & bigynneþ
for to wexe in þe mychilnes of a fecche or of a pese. & þanne it wole wexe alwei in a maner brennynge; & euere as þe matere wexiþ,
so wole þe brennyng wexe forþ. & it wole haue veynes of diuers colour. &
sum colour þerof wole be ledi, & sum wole be purpur, summe þerof wole be
grene. & þan þis is ful of colerik matere corrupt. & it haþ greet
akynge, & if þou pressist it with þi fyngir, þe malice þerof wole be
miche more Þis passioun comounly wole wexe in placis þat ben
glandule Þis maner enpostym comeþ ofte in a mannes þies & in a wommans
brest & in oþere placis Cancer vlceratus. Alle þe signes þerof ben
tofore seid in his propre chapitre 

Now alle þe signes of enpostyms ben seid, go we to þe curis Þou must
take kepe, wheþer þe enpostym come of causis wiþoutforþ or wiþinne If
þe enpostym comeþ of causis wiþinneforþ, þanne þou must purge þe matere
or þou leie þerto ony repercussijf or ony maturatif or ony resoluyng
þing forwhi a repercussijf mai not do awei al þe
matere, þouȝ it sumwhat aswage þe akynge in þe firste bigynnyng 
neþeles itt makiþ þe matere hard, & aftirward þe patient 
schulde haue þe more penaunce A resoluyng in an vnclene bodi drawiþ
more matere þerto þan it resolueþ. A maturatif makiþ þe enpostym to
wexe more, if his bodi be vnpurgid, & makiþ þe matere of þe enpostym
feruent In what maner þou schalt purge diuers maters, in þe chapitre
of allopucia þou schalt fynde it, & in þe chapitre de doloribus
iuncturarum, þat schal be seid here aftir Þou schalt worche in
enpostyms þat falliþ in a mannes bodi wiþoutforþ. If þou wost wel þat
his bodi is replet, þis schal alwei be þin entencioun, for to drawe þe
matere awei in þis maner: If þe enpostym be in a mannes mouþ, þan þou
schalt make him no gargarisme; & if it be in his ers, þan þou
schalt make him no laxatif medicyn & if it be in a wommans maris,
 þan þou schalt ȝeue hir no medicyn for to make
menstrue; saue þou schalt alwei go to þe contrarie herof: as if
enpostyms be in partijs aboue, þan þou schalt ȝeue catarticum If þe
enpostym be bineþe, þan ȝeue


 

him medicyns for to caste. Whanne þe matere is purgid, þan bigynne we
curis of hoot enpostyms Þou must be war of repercussiuis
in ten maners. Þe j. cause is þis, if his bodi be replet as it is
aforseid. Þe .ij. is, greet fume of humours & venymous. Þe .iij. is
gretnes of humours rotid. Þe .iiij. cause is,
if apostym wexe in a noble lyme as in a mannes eere, or in a wommans
tetis, or in þe rigge abouteforþ. Þe .v. cause is: if þe enpostym be
in þe þrote, or nyȝ þe brayn, or in ony place nyȝ þe herte, or nyȝ ony
lyme þat norischeth Þe .vj. cause is in a child. Þe .vij. cause
is, if it be in an oold man. Þe .viij. cause is if it be in a man þat
risiþ vp of sijknes. Þe .ix. cause is if it be apostema creticum.
 Þe .x. cause is, if an enpostyme be in a
noble membre, & be putt fro þat place to anoþer. In noon of þese .x.
causis, þou schalt make noon repercussif in hote enpostyms as þou schalt
fynde þe maner in þe antidotarie of repercussifs To enpostyms of
blood, þou miȝt do medicyns repercussifs & dissolutiuis sotilly, so þat
þe firste bigynnyng 
repercussifs ouercome þe mater of enpostym myche, & in þe stat of þe enpostym lasse, & in þe ende þerof þou schalt vse clene resoluyng þingis If þou miȝt not wiþ repercussiuis do
awei þe enpostym ne resolue him, saue he bigynneþ to quytture, þan þou
schalt do þerto medicyns maturatiuis, til it be wel quitturid. Of
repercussiuis resolutiuis maturatiuis & þe manere of worching þerof þou
schalt fynde in þe antidotarie. Whanne þe enpostym is quitturid &
sufficiently rotid, þis þou miȝt knowe whanne þe akynge is al aweie, &
whanne þe matere is neische þerof, & þan opene þe enpostym, þat þou
seest moost competent Saue or þou opene ony enpostyms, þou must be
war of þus manie þinges: Þe j. is, þou schalt opene noon enpostym or
he be perfitli rotid, but if þe enpostym rotid ony oþir lyme, or þat he
were nyȝ ony noble lyme, or nyȝ ony ioynct In oþere causis þou schalt
abide til he be perfitli rotid. & in þe kuttyng þou schalt loke where þe
skyn is most þinne and moost hangyng, & þere þou schalt opene þe
enpostym. Þe .ij. entencioun


 

is þis, þat þou schalt be war, whanne þou openest an
enpostym, þat þou hurte no senewe, ne no veine ne noon arterie. 
Þe .iij. cause is, þat þou schalt not avoide al þe mater at oon tyme, &
principali whanne þer is myche matere, & þe enpostym is greet 
Þe .iiij. is þis, þou schalt alwei opene þe enpostym in endelong þe lyme
& not ouerþwert. Whanne þou hast opened þe enpostym, þan þou schalt cure
him vp as it is aforseid in þe cure of
vlcus virulentum. Þan þou schalt fille þe wounde þerof with oold lynnen
clooþ þat is whiȝt, anoon to .iij. daies mundificatiuis of ȝelkis
of eiren & mele, aftir .iij. daies wiþ vnguentum apostolorum & oon
of þe mundificatiuis þat schulen be seid in þe antidotarie, & wiþ
regendring þingis & drijng þingis. A colerik enpostym comeþ late to
rotyng, but if it be rotid wiþ ony mater leid wiþoutforþ; þou shalt cure
þis enpostym in þe same maner as þou schalt enpostyms of blood, saue þis
mote haue coldere medicyns Carbunculis schulen be curid as antrax, &
þe cure herof schal be seid herafter. Vdimia schal not be
smiten yn wiþ repercussiuis saue
it schal be waastid awei in þe firste bigynnyng in þis maner. Þou schalt
purge him with trocis de turbit, or wiþ anoþer
medicyn þat purgiþ fleume. Þan stewe þat lyme wiþ
a decoccioun of absinthij, abrotane, sticados, & squinanti. & take
aischis of a vyne or of an ook, & make þerof lie & wete þerinne lynnen
cloþis & leie hem vpon þe place hoot, & binde hem streite þerto þat it
hile al þe enpostym, & in þis maner þe matere þerof schal be drawen
awei If it so be þat þere be ony blood medlid þerwiþ, or if þer haþ
be leid þerto ony maturatif so þat þe mater þerof be rotid, þan opene
it. Whanne it is opened, it mote haue stronger mundificatiuis þan ony
oþer for þe hardnes of þe quitture & þe greetnes þerof Þis is a
mollificatif þat rasis made & A. ℞. bdellij, galbani, opoponac


 

ana, & make hem neische with oile of lilie in a morter, & grinde hem wel
togidere. & þan do þerto fenigrecum & lynseed as myche as alle þe oþere
& medle hem wel togidere, & herof leie an enplastre vpon an hard
enpostym wiþ þis oonly, or medle þerwiþ fatte figis & leie
þis enplastre þerto til it be resolued & maad neische Þis medicyn
makiþ an hard enpostym to bicome neische & resolueþ him wiþout ony
swellyng Þer ben oþere manye medicyns þat ben mollificatif & resoluyng
þat þou schalt finde in þe antidotarie A watri apostym schal be curid
as vdimia, saue it schal haue drier medicyns, & þou schalt cure him in
þe same maner as it is seid in þe chapitre, whanne a mannes lyme is to
gret, for to make it smal Ventosum apostema, þat is apostym þat is
ful of wijnd. Þou schalt cure it wiþ medicyns þat consumeþ wijnd wiþinne
& wiþoute wiþinneforþ as of vsyng of comyn & carui, & he mote be war
of growel & metis þat swelliþ; wiþoutforþ wiþ oilis þat
consumeþ wijnd, or with þis oile, ℞. rue, cimini, seminis fenicli,
anisi, carui, ameos , apij,
ana . ., cold oile lī. ., do alle þes in a
viol of glas, & do þat glas in a vessel wiþ water, & make þe water seþe
& kepe wel þe glas þeron þat it breke not, & wiþ þis oile anoynte þe
place hoot Item .℞. calcem and distempere it wiþ swete
wijn, & make þerof as it were an emplastre & leie þervpon ℞. olii
anetini .ȝ ij., cere. ., ysope þat it be drie & poudrid. j., & make herof a
plastre. Herisipilades , the Skin being of a darker Colour, and the Symptoms
more gentle: a Bastard Erysipelas."] or flegmonides schulen be curid in
þe same maner þat ben herisipulam & flegmon Of glandulis & scrophulis,
we wolen speke in her propre chapitre 

 Antrax schal be curid wiþ avoiding of noious matere, & wiþ þinges þat
comfortiþ þe herte & þe vertu. Neþeles at þe firste bigynnyng her vertu
failiþ, & summe þat ben late blood or purgid ben lost Þerfore manie
men ben agast for to lete hem blood or ȝeue hem ony medicyn laxatif 
Ech mesel if
þe pacient be strong, I wole lete him blood adai, & in þe same nyȝt I
wole ȝeue him a medicyn laxatif Saue herof þou schalt take kepe if he
be feble, & his herte quake, & his pous falle, þan it is folie for to
lete him


 

blood or ȝeue him ony medicyn laxatif, saue take þe cure oonly in goddis
hand I wole telle an ensample þat bifel in þe citee of
mediolanensis þat it mowe be ensample to þee & lernyng Þer was a man
of xxx. wynter oold, & an antrax come vpon him in þe
riȝtside of his necke, & he was so greet woxe aboute his necke & his
þrote, & he was so swollen, þat þere was but litil difference bitwixe þe
gretnes of hise schuldris & his necke. & neþeles I fond his vertu
strong. & I wiste what sijknes it was bi a bladdre þat satt þer vpon, &
was in þe riȝtside of his necke, & þat was þe firste bigynnyng of his
sijknes & neþeles þer is manye lechis of greet name þat cowde not
knowe þat passioun Also I lete him blood in boþe his armis, & drowe
out blood ynowȝ. & þo I dietide him as a man þat hadde a feuer agu. &
amorowe I ȝaf þe colature of fruit of mirabolani citrini, þe which þou schalt fynde in þe
chapitre of allopucia Vpon þe enpostym þere þe bladdre was, I leide
scabiose grounden wiþ grese. I foond neuere bettere medicyns in þis caas
þan þese ben For þe man was al dissolued of his sijknes of þe brennyng
& of þe akynge, saue þe place þat was to-swoollen, was not þe lasse, &
þe man was not þe more feblid for his laxatif, ne for no medicyn þat he
hadde & on þe morowe I lete him blood in his oon arm, &
ȝaue him a medicyn laxatif in lasse quantite þan I dide raþere, & þan þe
swellynge aswagide miche, & in þe place þere þe blddre was I fond a
maner cruste as it were a þing þat were brent with fier & was of þe
brede of iij. ynchis. & wiþinne a fewe daies þe cruste was arerid vp, &
þe pacient felide no greet greuaunce. & in þe same place þere þe bladdre
was, þere was a deep vlcus. & þoruȝ þe greet hole I siȝ þe þrote & þe
gret veines, & I putte yn myn hond & I ȝaf þe pacient good norisching
metis, & I made hool vlcus wiþ mundificatiuis, til he was al hool bi þe
help of god 

 Pustule þat comeþ of humours corrupt as ignis persicus & miliaris, & fformica schal be purgid wiþ medicyns þat
purgiþ colre


 

& malancolie. & þat same medicyn schal purge humours þat be brent, as
fumus terre, cuscute, lappacium acutum, cene, 
absinthium & oþere mo Also þou schalt voide þe matere wiþ medicyns þat
comforten þe herte, & kepiþ þat þe venym ne smite not to þe herte; þan
þou schalt cure þe place with þingis þat makiþ cold vpon þe place. &
whanne vlcus is þeron þan it is no nede, saue drie it vp as it is
aforseid in þe cure of vlcera. Saue abouteforþ þou schalt
leie colde þingis til þe cure be perfitli do & þere come ony bifalling
þerto, þan alwei ȝeue him
medicyns for to comforte þe herte, þat ben forseid in antrace Sumtyme
tofore alle þinges pruna ben good And formicam
þou schalt brenne fforwhi a cauterie drawiþ out al þe matere þat is
corrupt & waastiþ it awei.

 Herpes estiomenus is curid after þe
purgacioun of þe matere, þat þou schalt algatis take hede for to do if
his vertu be strong. & þou schalt algate aboute þe sijknes leie a
defensif of bole & terra sigillata & oile of ro. & vinegre Þis
defensif, as seiþ .A., & I haue ofte preued it, þis defendiþ eueri lyme
fro corrupcioun, & þis wole not suffre þat þe matere schal make noon
vlceracioun ne no fretyng. & vpon þe place þat is corrupt & deed, þou
schalt leie an hoot iren, & do awei alle þe partis þat ben corrupt. &
þis þou myȝt do with a medicyne corosif, saue an hoot iren is bettere 
Whanne þe rotid matere is aweie, þanne make clene þe place wiþ a
mundificatif of iuys of ache, & do þerto a litil mirre. & whanne þe
place is wel clensid, þan do þerto a medicin for to
regendre fleisch, & þanne drie it vp 

Of empostyms of þe heed 

Thowȝ we han maad a general tale of enpostyms, neþeles apostym in eueri
lyme haþ diuers curis Þerfore I wole make to euery


 

enpostym a diuers chapiter I seie þat in þe skyn of a mannes heed
ben diuers enpostyms If þere be enpostym þerof sutil
fleume, ful of fleume as it schal be seid heraftir in þe chapitre of
bocium Þis maner sijknes
is engendrid bitwene þe skyn & the fleisch, & it is suwhat holowȝ, &
ben clepid testudines for þe lijknes of a beest þat is clepid so, & ben
engendrid of hard fleume, & ben, as it were, hard knottis þat were maad
fast to þe scolle, as it were hornis For I seie a man came to me, & he
hadde in his heed vij. suche maner þingis in diuers placis, & summe
þerof weren as longe & as scharp as it were a gotis horn or þe lenkþe of
a mannes þombe, & þei weren greuous to þe man, & I hadde miche wondre
þat þer were noon vlcera in þe skyn Whanne I siȝ wel þat þei hadden
her bigynnynge of þe scolle boon, I wolde not entermete
þerwith of þe cure, & I counseilide him þat he schulde putte him into no
mannes cure for to cure him, for it þouȝte to me impossible.

 Þe curis of al þe enpostyms in þe heed, ben þese If it be of neische
matere or of rotid matere, þan þou schalt not take hede for to drie it
wiþ mollificatiuis, þouȝ I seide so in enpostyms of fleume in þe general
chapitre; for þat myȝte schende þe scolle wiþ liquid mater or corrupt matere.
& if þe matere þerof is hard, make it neische wiþ maturatiuis, saue lete
þou not it rotie to myche. & or it be rotid to miche, opene it in þe
maner of a triangle þus; for þis empostym of þe heed for þe gretnes of
þe skyn, and for it is ful of pooris, it mai not wel be clensid, but if
þe woundis were so miche þat þe mundificatif myȝte come to þe botme.
Whanne þe enpostym is kutt in þe forseid maner, þanne avoide þe mater &
fille þe place al wiþ pecis wet in oil of rosis, & sugre molten þeron, &
alym & leie þis in þe botme þerof til þe place be wel maad
clene. Aftirward wiþ vnguentum apostolorum & oþere þingis þat engendriþ
fleisch, cure him as it is forseid in þe cure of vlcers þat ben olde 
 Nodus is curid wiþ kuttyng of þe skyn endelongis vpon þe place & drawe
him out wiþ alle hise rotis. & if þer leueþ ony rote of him, þan leie
þeron þe poudre of affadillorum, or of sum


 

liȝt corosif or vnguentum viride, þat þe rotis þerof mowe frete awei
þerwiþ; & þan regendre & þan drie it vp Watir þat is gaderid in
children hedis, ouþer it is wiþinne þe scolle or wiþoute þe scolle 
If it be withynne þe scole, it semeþ to me so perilous, þat I wole
bitake þe cure to god If þe watir be withoutforþ, it mai be curid wiþ
anointing of oile of camomille & solfre grounden togidere; & þanne make
him .iij. cauterijs: oon a litil aboue þe forheed, & oon bihinde þe
nolle in þe welle þerof, & oon aboue þe
hindere celle. Þese cauterijs wiþ þe forseid anoyntingis drieþ & waastiþ
þe matere of þe watir Þe water þat comeþ in children hedis, is
engendrid in þis manere whanne þe maris of a womman is
watri, & þe child þat lijþ þerine lijþ foldyng adounward his heed vpon
hise knees. & þan þe moisture falliþ adoun & fyndiþ a void place in þe
childis heed & entriþ þerinne & þis passion makiþ a child deed ofte,
or he haue ony age for to be holpen 

 Of enpostyms of þe rootis of a mannes eeris 

Apostyme þat comeþ in a mannes eere or in þe rotis of a mannis eeren. &
þis comeþ sumtyme in die cretico, whanne þat a mannes kynde is not so
miȝti for to putte out þe gretnes of þe mater bi sote ne bi noon oþer
avoiding, & þan kynde worchiþ what it mai, & driueþ þe matere an hiȝ to
þe heed & abidiþ in þe rotis of þe eeren, & þere it engendriþ apostym. &
in þis place it is perilous, for it is so nyȝ þe heed & veynes &
arterijs & neruys Þis manere enpostym ofte sleeþ a man whanne þe
matere comeþ violently Þe matere of þis enpostym, ouþer it is colre,
or blood, or fleume, or malancoli; & alle þe signes herof ben aforseid 
Þe cure of þis enpostym mai not bigynne with repercussiuis,
saue it mote bigynne wiþ mitigatiuis, & with þingis þat puttiþ out þe
matere Waische þe place wiþ a decoccioun of camomille soden þerinne 
& þanne aftir þat anoynte þe same place with oile of camomille, & þan
wete wolle in þe same oile & leie þervpon, & bi no maner leue þou not
þat þou leie in his eere oile of bittir almaundis, for it is a greet
help If þe mater be deep & it be hard for to drawe it out, þan it
were good to sette vpon þe place a drie ventose


 

for to helpe to drawe out þe matere, & aftir resolue þe matere & leie
þerto mitigatiuis for to do awei þe akynge If þe matere wole not be
resolued in þis maner, saue it bigynneþ to be quitture þeron, þan wiþ
tempere maturatiuis þat ben not to hote, make þe enpostym quitture 
Whanne þe place is wel rotid abide þou no brekyng of þe enpostym, saue
opene þe place sotilly wiþ an instrument þat is competent þerto & þou
muste be wel war þat þou touche no veyne, ne noon arterie, ne no senewe,
for þerof miȝt come myche perel, for þere ben nerues in þe
same place, if þei were kutt or prickid, þe pacient miȝte lese his vois
for euere & if þere were ony veyne kutt þerof, þer miȝt come greet
perel þerof. & whanne þe place is opened, þan make þe place clene wiþ
mundificatiuis, þat schulen be seid in þe antidotarie & whanne þe
place is perfitli clene, þanne make þe fleisch wexe & do þe cure
perfitli For bi yuel curyng in þis place miȝt engendre a festre, þat
ofte tyme comeþ of an enpostym 

Apostyms of þe necke and of þe þrote 

Apostyms þat ben in þis place, or it is wiþoutforþ in þe senewis, or in
þe braun, or it is wiþinneforþ bi þe place þat a mannes mete goiþ doun,
or bi þe þrote, or it is bitwixe þe .ij. placis in a place þat is clepid
ismon. & comounli þe enpostyms þat ben in þis place, comeþ of blood, or
of fleume, & ful seelden it comeþ of colre, & more lattere of malancoli.
Þe humours þat ben in þe cause, þou schalt knowe
bi signes aforseid If þe matere be in þe braun of the necke
wiþoutforþ, þat þou miȝt knowe bi schewing of þe enpostym
wiþoutforþ. & bi þese signes þou schalt knowe whanne þe enpostym is
wiþoutforþ, if þer is no letting in ysophagus þere þe mete schulde go
adoun, & if wijnd be not stoppid, þan þou miȝt wite wel þat þe enpostym
is wiþoutforþ, & also bi þe schewing þat is outward And if þe enpostym
is wiþinne, þan þe pacient schal not swolowe adoun his mete, ne drawe
wel his breeþ If þe enpostym þat is wiþinne swelle greetly, his iȝen
wolen swelle þerwiþ, & he schal not suffre his tunge in his mouþ, & he
ne schal


 

not speke, & þer wole go out miche spume of his mouþ Þanne summe
lechis þat ben hardi wolen putte a smal tree in his þrote & breke þe
enpostym, & in þat maner þe pacient mai be delyuered; saue þis maner
worching is not sure, for in þis maner manie men dieþ, & þe deeþ comeþ
not of þe sijknes, saue it is defaute in þe leche Þis maner sijknes þat is so hid
wiþinneforþ, it mai be helid wel in þe bigynnyng in þis maner If þe enpostym be hoot, þou schalt
lete him blood in þe veine þat is clepid basilica, & if þe patient haþ
had þe sijknes longe or þou come to him, þan þou schalt
lete him blood in þe middil veyne of þe arm þat is clepid mediana, & he
schal blede so longe til he swoune almoost, & principali if he be strong
& ful of fleisch In þe .ij. dai þou schalt lete him blood in þe veines
vndir þe tunge & loke þat þou do no þing aftir her counseil þat seien
þat in þe firste bigynnyng þou schalt lete him blood in veines vndir þe
tunge, & after þat in þe heed veine or in sum oþere place. For in þis
manere leting blood, if his bodi were replet, he miȝt liȝtli be
achekid Whanne þou hast lete him blood as it is aforseid, þan make
him a gargarisme wiþ a decoccioun of ro., sumac, balaustiarum, lentium, & gallarum wiþ þe which be distemperid
þerwiþ diameron, or
tordis of a sparow, or of an hen, or þe tord of an hound þat etiþ manie
boonys & noon oþer mete, or a childis tord dried while it is
soukyng. Also take an houndis tord þat etiþ oonly boonis & of hennis,
satureye ana, &
make þerof poudre & distempere it wiþ water & hony, & make þerof a
gargarisme, & he schal drinke water of barley, & he schal no þing ete,
saue a þing maad of wheete-bran in þis maner Take newe bran of whete & caste þeron hoot water &
hele it & lete it stonde so an hour, & þanne grinde it in a morter wiþ a
pestel & cole it, & þanne seþe it wiþ a litil salt & ȝeue it þe


 

pacient & do þeron penidis. & if he mai not swolowe it
adoun, þanne sette a litil ventuse in þe welle of his necke with fier & þan he schal swolowe, & anoynte al
his necke tofore & bihinde wiþ oile of camomille. & vpon þe anoyntyng
leie wolle vnwaischen, & make a sutil plastre of a
nest of irundinis, & is good for þe squinacie, & is maad in þis
maner Take a nest of irundinis & boile it longe in watir, & þanne cole
it þoruȝ a seue þat þe grete gobetis moun be cast awei Þan take þe
rotis of lilie & seþe hem in oþer water & rotis of bismalue, & þe rote
of brionie & leues of malue & bismalue, & violet, & peritorie.
 & whanne þei ben boilid,
grinde hem wel, & medle hem wiþ water of irundinum þat is forseid, & do
þerto leueyne & mele of fenigreci, & þan do þerto oile or grese, & make
herof an enplastre Þis enplastre is good to resolue enpostym & make it
quitture, wheþer it be wiþinne or wiþoute, & make it abrood
upon a clooþ & leie it vpon hoot. & anointing is good wiþ oile of
camomille medlid wiþ butter þat it be oold & not salt, & after þe
anoyntyng leie þervpon wolle vnwaische It is good if þe enpostym be
wiþinne or þe more partie be withynne, & if it mai not be resolued ne do
awei wiþ repercussiuis, þan it is good to vse gargarisms, þat ben
maturatifs, maad in þis maner. (Bonum est etiam si apostema fuerit
interius, aut maior eius pars, cum tempus prolongatur quod non
repercutitur nec resoluitur: vti maturatiuis gargarismatibus ut hoc.)
20, 21. seþe — — cole hem] putte hem in water & seþe hem in water (coque
in aqua). 21. or] & medle þerwiþ. 21, 22. medled wiþ butter] & butter &
wijn. þat makiþ — — enpostym] þis wole make enpostym þat is withynne in
þe þrote maturatif (maturat omne intrinsecum apostema siue in gutture
siue in stomacho siue in intestinis fuerit generatum).

1, 2. þe aswaging] cesing. and if] if. 2. schewe] be seen. 3, 4. be — —
arterie] be wel war of veynes & arterijs. 4. whanne it is opened] þan.
5. and] om. 6, 8. wiþinneforþ — — galle] al wiþinne & wole not breke wiþ
þe gargarism þat is aforseid of butter & figis & water & wijn, þan þou
schalt breke him wiþ a medicyn þat haly þe abbot vside as wiþ a
gargarism of gallarum. (Si fuerit intra, nec rumpatur: cum gargarismate
prædicto de butyro, ficuum aqua et vino rumpatur cum ingenio subtili
Haly ab. scilicet cum gargarismate stypticorum sicut decoctionis
gallarum.) 9. & seþe — — þerof a gargarism] om. 10. wole breke] brekiþ
þe. 11. þan þou schalt bringe out þe mater] drawe out þe quitture. 11,
12. & — butter] & a litil butter þerinne. 12. & make þerof] & herof he
schal make. 12, 13. & lete him vse þis gargarism] om. matere be drawe
out & þan] quitture be drawen awei after þat. 14. of liquorice —
tamarisci] wiþ liquoris & thamarisci soden in watir.

] If þe enpostym be wiþinne, it is good þat me leie þerto no
repercussiuis, saue vse gargarismis maad in þis manere ℞, ficus
siccas, semen malue, semen lini, seþe þese in water & þan cole hem, &
make þerof a gargarisme; or water of figis medlid wiþ butter, þat makiþ
maturatif eueri maner enpostym.


 

Whanne þe enpostym is rotid; þat þou schalt knowe bi þe aswaging of þe
akynge, & if þe enpostym schewe wiþoutforþ, þanne opene it wiþ an
instrument, & be war þat þou hurte no senewe, ne no veine, ne noon
arterie. & whanne it is opened, make it clene wiþ mundificatiuis þat
schulen be seid in þe antidotarie And if þe enpostym be wiþinneforþ,
þan þou schalt not breke it wiþ þis gargarisme þat is aforseid, saue þou
schalt make a gargarism þat haly vside Take galle, acacie, psidiarum,
balaustie, aluminis iamini & seþe hem in water & cole it & make 
þerof a gargarism, for þis gargarism wole breke enpostym Whanne þe
enpostym is broke, þan þou schalt bringe out þe mater wiþ hoot water, &
dissolue þerinne butter & oile of violets, & make þerof a gargarism, &
lete him vse þis gargarism til al þe matere be drawe out, & þan after
þat make him a gargarism of liquiricie, yreos & tamarisci If þe
matere be coold, þan þou muste vse hottere gargarism, & þan þou muste
vse mundificatiuis þat per be þerinne mirre, sarcocolle, þat schulen be seid in þe antidotarie in þe chapiter of
mundificatiuis. It falliþ sumtyme þat for reume þat falliþ adoun of a
mannis heed, þer wexiþ in þe rote of þe tunge a maner round þing in þe
gretnes of an almaunde, & lettiþ a man þat he mai not wel drawe his
breeþ ne ete his mete & in þis maner þou schalt cure him as it is
forseid wiþ þingis þat voidiþ þe matere & wiþ resoluynge þingis. I
wole sette in þis place a cure þat bifel in þe citee of mediolanensis of
a ladi þat was .L. wynter oold, & hadde a squinacie of fleume þat
occupiede al hir necke tofore wiþinne & wiþoute,


 

 saue wiþoutforþ þe swelling was moost, & þe womman miȝte
not speke, ne swolowe in no mete. & þis womman was vndir þe cure of a
ȝong man pat was my scoler, and he cowde not wel fare þerwiþ, & þo he
was in dispeir of hir lijf, I was sent after & foond hir in wickide
staat, for sche eet no mete in
manye daies tofore, & sche durste not slepe for drede, lest sche schulde
be achekid. Þan I tastide hir pous, & it was wondir feble, & I tastide
þe place of þe enpostym, & I knewe wel þat sche schulde be raþere
achekid þan þe enpostym wolde breke wiþoute or withynne, for þe matere
was so greet & þan I took a rasour, & lokide where þe matere was moost
gaderid for to engendre quitture, & it was moost able vndir þe chyn, & I
felide þe place wiþ myn hond & tastide it aboute þat I miȝte be war of
nerues & arterijs, & þere I made a wounde, & þere I drowe out matere þat
was corrupt, & it was foul stynkynge matere, & al miȝte I not avoide
anoon. & þo þe pacient hadde bettere hir breeþ, & hir pous was
confortid, for þe lungis miȝte take yn eir, & þerwiþ þe
herte was comfortid, & þan I ȝaf hir broþ, & þat ȝede out þoruȝ þe
wounde þe moost part. Þo I studiede how I miȝte best do, & I lete make a
pipe of siluir, and putte it in at hir mouþ & passide forþere þan þe
wounde was, þat it miȝte fulfille þe place of þe þrote. & þan I leide al
aboute hir necke mundificatiuis & maturatiuis for to quitture þe toþer
deel of þe matere, & so I kepte it til þer come out of þe wounde a greet
gobet of viscous matere & stynkyng, & was schape as it were a greet
gutt. & þerinne þe firste matere was engendrid, & whanne þis was oute,
þe stynking wente awei þerwiþ, & þe womman bigan to be stronger, &
whanne þe wounde was maad clene I driede it vp & soudide it; & in þis
maner þe pacient was maad hool. Whanne þou fyndist coold matere rotid
in þe forseid placis, þou schalt not abide til þe enpostym breke him-
silf, saue þou schalt opene it as it is aforseid & if it be not rotid,
þan make it more maturatif, & opene it as it is aforseid And þis þou
muste wite þat þou miȝte not abide to longe wiþ þe openyng:
for þe herte & þe spiritual lymes ne mowe not longe endure wiþouten eir.


 

 Of enpostym of subcilio 

This maner of enpostym haþ no nede of repercussiuis for causis þat ben
aforseid, saue it is greet nede þat he be avoidid wel
wiþ purgaciouns And if þe enpostym be hoot, þou schalt lete him blood
in a veyne þat is clepid vena nigra, or in þe veyne þat is
clepid basilica in þe arm. & if þe matere be coold, þan avoide þe matere
wiþ medicyns maad of turbit or sum oþer medicyn þat falliþ þerfore. & as
myche as þou miȝt þou schalt take þerto wiþ medicyns þat haue not to
greet drawyng For if þou leiest þerto þingis þat ben to strong
drawing, þan þe enpostym wole wexe þe more Þerfore þou schalt anoynte
him wiþ oile of camomille, & leie þervpon wolle vnwaischen. & his
dieting schal be sotil. & if þis suffise not, þan leie vpon a
maturatif & whanne it is rotid þou schalt opene it, &
principali if it be of coold matere. Saue if þere be glandule þeron, as it falliþ ofte, & it be not
ouir al rotid, as in oon place hard anoþir place neische, þan þou schalt
haue þis in certein, þat þis passioun schal be clepid bubo, & þe cure
þerof is hard. For if þou drawist out þe matere þat is
neische, þe matere þat is hard is yuel to defie. & ofte
þer comeþ þerof sclirosis or a festre, & it wole make a man yuel
disposid & feuerous, as G. seiþ. & þerfore aswage þe akynge & þan make rotyng wiþ
maturatiuis; for þe matere þat is rotid wole helpe to rotie þe matere
þat is hard. & whanne it is al neische þanne opene it If it so be þat
it breke bi it-silf or it be ful rotid, þan do þerto mundificatiuis, &
vpon þe place þat is hard leie maturatiuis, & kepe wel þe place þat is
open fro festrynge. Mundificatiuis & maturatiuis þou schalt fynde in þe
antidotarie pleynlier.


 

An enpostyme of þe helpers 

This enpostym if it be hoot, þan lete him blood in þe arm aforȝens, &
not in þe same side in þe veyne þat is clepid basilica, & þan þou muste
surely leie þerto repercussiuis, & if repercussiuis
suffisen not, þan resolue it & leie maturatiuis þerto, & þan abide til
it be perfitli quitturid, but if þe matere be so
violent þat it were in poynt to schende þe lyme, þan opene it & be wel war of the braun
þat is in þat place Manie men þat ben vnkunnyng & supposen þat place
to be fer fro ony noble lyme, makiþ þeron a deep
kuttyng, & supposiþ to haue gret worschip þerof; & manie idiotis wolen
preise hem 
wel þerfore. & þan þe lacertis þerof ben hurt; & whanne þe lacertis ben
soudid aȝen, þan þe lyme þat it seruede fore schal be contract, wherfore
þe mannes arm mai be lost in sum partie or in al Þerfore whanne þou
wolt kutte þis enpostym, þou schalt but kutte abouteforþ in þe skyn, &
not to depe bi no maner wei for drede of þe braun, & of senewis, & of
veynes & arterijs, & whanne þe place is opened, þan leie þerto
mundificatiuis. If þe openyng be nyȝ þe elbowe, & þouȝ þe enpostym be
moost quitturid, þere be wel war þat þou opene not þe enpostym aboue þe
elbowe .iij. fyngris brede, neiþer wiþinne ne wiþoute. &
also nyȝ þe poynt of þe elbowe it is perilous, for it is gret hap if it
be euere soudid. & þouȝ it be soudid, þe mouynge of his arme schal be
lost. If þer falle ony enpostym in þis place, & it come of greet matere
so þat his bodi be replet, þan he mote haue greet avoidyng wiþ
laxatiuis, & þan resolue þe matere, and worche as it is aforseid in þe
general chapiter. In þe same maner þou schalt cure þe enpostym of his
armis & of hise hondis.

 Panaricium is an enpostym þat is in þe heed of
a mannes fyngir aboute þe nail & is swiþe hoot, & greuous, & reed, &
ful of fier, & sumtyme it makiþ a man to haue þe feuere, & sumtyme it
fretiþ awei al þe poynt of a mannes fyngir Þe firste cure of þis
enpostym is, þat first þou schalt lete him blood, so þat alle þingis


 

falle þerfore as elde & strenkþe & custum. & þan þou schalt make him an
enplastre of vinegre & opium, & vpon þe plastre þou schalt leie a lynnen
clooþ wet in a decoccioun of psillij, or anoynte it wiþ an oynement þat
is coold. & in al maner þou schalt take
hede to do awei þe greet hete & saue his fyngir fro corrupcioun If þe
akinge & þe brennynge go not awei in þis maner, & it be in wei for to
quitture, þan leie
þervpon scabiose grounden wiþ grese & do þe cure þerto, as þou schalt
fynde in þe cure of antrax & carbunculis. & enpostyms þat comeþ in
ioynctis þou schalt fynde in her propre place of akynge of ioynctes 

Apostym wiþoutforþ aboute þe spaudis and þe gibbositees 

Apostym þat comeþ aboute the spaudlis wiþoutforþ, leie þou noon
repercussif þerto, saue it is better to drawe þe matere outward. First
þou schalt purge him, for it is greet nede in þis place, & þan þou
schalt leie þerto resoluinge þingis & maturatiuis; & whanne þe enpostym
is rotid þou schalt not abide, to it breke it-silf, & principali in a coold cause, saue þou schalt
opene þe enpostym & drawe out þe quitture, & þan þou schalt leie þerto
mundificatiuis, & fulfille þe cure as it is aforseid In þis place þou
schalt take hede þat ofte tyme whanne þe enpostym is
quitturid & is not opened wiþoutforþ, þan it brekiþ inward bitwene
þe .ij. ribbis, & whanne it is to-broke, þe pacient feliþ but litil
greuaunce þerof, & þan þe quitture leueþ wiþinne, & in long tyme herof
comeþ a festre. Þerfore þou schalt not abide til it breke it-silf
outward, saue þou schalt opene it whanne it is quitturid, & þan leie
þerto mundificatiuis & cure it vp, as it is aforseid in oþere
enpostyms If it so be þat þere engendre a festre þeron, or it be
maad clene & entre inward, þan he mote vse waischingis þat ben
mundificatif, & caste it in wiþ an instrument maad in þe maner of a
clisterie. & if þe hole þerof be streit wiþoutforþ, þan þou schalt putt
yn a tente of þe piþ of eldre, or of a sponge, or of malum terre,
 or


 

brionie, or gencian, & putte into þe hole of þe festre. & þis wole make
þe hole of þe festre to wexe more wide þan it was, þat þe ende of þe
instrument mowe be putt þat schal be schape in þe maner of 
a clisterie. & þanne þou schalt seþe hony & mirre in watir, so þat þer
be .x. partis of water, & of hony .ij. partis, & of mirre .ij. partis, &
if þou doist þerto ysope & sauge, it wole be þe bettir Sumtyme it is
good for to do wijn in þe stide of watir, & principali if þe place be
wiþouten ony hete. & þis decoccioun þou schalt caste into þe festre wiþ
an instrument as it is aforseid, & make þat þe pacient turne hidir &
þidir, vpward & dounward, þat it mowe waische wel þe place þere þe
quitture is. & þan make þe patient turne & ligge vpon þe hole of þe
festre, & make him cowȝe þat al þe quitture mai goon out wiþ þe
decoccioun. & whanne it is al oute, þan þou schalt make him a tent &
anoynte it in oile þat þe wounde close not togidere. & þus þou schalt
worche, til þou se þe waisching come out of þe festre withoute ony
quitture. & whanne þe festre is al clene, þan þou schalt fulfille þe
cure with oynementis þat wolen regendre fleisch & fulfille þe cure as it
is aforseid If it so be þat þe wei of þe festre þat goiþ in & out
 be bicome hard & callous so þat it be a verri festre, þan
þou muste hete an hoot yren þat it be as greet as þe hole of þe festre &
brenne al þe hardnes þerof, & aftirward make þe cruste falle awei with
buttir & oþere þingis, & þanne make it clene, & þan drie it & soude it.

 Also it bifalliþ þat children han grete bocchis in her brest, & þat
comeþ of cowȝinge þat puttiþ out þe matere, & also it comeþ of greet
wynd þat puttiþ out þe matere Þe cure herof in þe firste bigynnyng is
in þis maner for to aswage cowȝing, as almaundis grounden wiþ penidis &
temperid with a decoccioun of fenel, & þis he schal vse Also take
swete almaundis .ij. partis, dragaganti, semen citoniorum
 ana, oon parti, Iulip quod sufficit. & make
herof a souping medicyn, 
þat it be as þicke as hony. & whanne þe cowȝinge is aswagid, þan make
him a baþ wiþ rotis of altea, &


 

leues of malue, & fenigrec, & lyne seed soden in watir, & þis schal be
cast vpon þe enpostym wiþ a vessel holden an hiȝe þere from Þanne
aftirward þou schalt dissolue þe matere & make it neische
with medycyns þat ben forseid in hard enpostyms, & þan cure it vp as it
is aforseid in þe enpostyms of wijnd. A greet boch þat comeþ of þe
passioun of þe riggeboon, whanne þei ben of þe ioynct, is incurable
whanne it is confermed 

Of an enpostym apperinge in þe mouþ of þe stomac 

Whanne þere schewiþ an enpostym in þe mouþ of þe stomac & aboute þe
regioun of þe lyuer & of þe splene: þouȝ summen wollen take hede to þe
contrarie, bi my general rule it is good &
profitable to comforte þe place wiþ oile of mastic, & oile of spica, &
oile of lilie, & wiþ cold enplastris of rosis, & of absinthio,
squinanto, cipero, citonijs wiþ mele of barli & oþere þingis. & þou
schalt be wel war of repercussiuis, whanne þe enpostym is nyȝ ony
principal lyme, saue þou schalt leie þerto resoluyng & maturatif þingis.
& loke þat þei be not medlid wiþ no þingis þat ben repercussif; for if
þou leidist repercussiuis vpon þe stomak, or þe lyuere, or
þe splene, þei wolde be enfeblid þerwiþ, & to al þe accioun of þe bodi
wolde be enpeirid; for þese lymes serueþ principaly for to norische al
þe bodi Þerfore þou schalt not vse in þis caas pure maturatiuis, ne
pure repercussiuis, ne colde þingis What schalt þou do in þis caas?
Þou schalt avoide þe matere, & þou schalt comforte þe place with
stiptikis, & tempere attractiuis, & do awei þe matere. & if þou miȝt
not, þan resolue þe matere, for it is greet perel 
of þis enpostym, for it wole liȝtli turne in to selirosym, & þan it wole
be hard to resolue, & aftirward it wole be cause of þe dropesie 
Þerfore if þou seest þat þe enpostym bicome hard,
þan þou muste leie þerto mollificatiuis & wiþ comfortatiuis. & þou muste
be in þis caas ful wijs. & whanne þe enpostym is maturid, þan opene it
as it is aforseid, & leie þerto mundificatiuis & cure vp þe enpostym as
it is aforseid.

 Of an enpostym þat comeþ in iguine .id est þe gryndis

Apostym comeþ often time in iguine for vlcera of þe ȝerde & of þe feet,
for þe place is discending adoun of humours to þat


 

place, & þan it is not
so greet drede þerof. or aposteme
of þe grynde, & it is maad as oftest of cold matere whiche is cast out
of þe lyuere to þoo places, & oþerwhile it is hoot. It is maad also,
when a man is seek in his ȝerde for filþehede of wommen or of oþer
cause."] Saf if his bodi be ful of wickid humours, þan it is greet drede
þerof þis matere þou muste resolue in þis maner. Take oile of
camomille & anointe þerwiþ þe enpostym, & leie þervpon wolle vnwaische,
& if it resolue not in þis maner, þan leie þerto maturatiuis, as it is
aforseide. If þe matere be hoot, þan lete him blood in þe veyne þat is
clepid sophena. & þou schalt sotille his dieting, & leie þerto
resoluyng þingis þat ben not to strong, & þat þei drawe not to harde. &
whanne þe cours of humours ceessiþ, þan leie þerto stronge resoluyng
þingis. & in þis caas þis is good þerfore: lie of askis & of vryne, &
wete þerinne stupis & leie vpon þe enpostym, for þis makiþ maturatif &
waastiþ it sotilly & drieþ it If þou myȝt not resolue it, þan leie
þerto maturatiuis & opene it, & þan leie þerto mundificatiuis & hele it
vp as it is aforseid 

Of an enpostym of þe haunche & of þe cox.

In þis place ofte tyme engendriþ an enpostym, & þou schalt fynde þere þe curis þerof in þe chapitre of dolour of ioynctis; saue if
þe enpostym be without þe haunche in þe hipe, or in þe leg, or in þe
foot, þan þou schalt do þerto þe same cure þat is aforseid in þe
enpostyms of þe arm. Saf herof þou schalt take kepe, þat oftetymes an
enpostym gaderiþ in a mannes hipe al wiþinne in þe depnes of it, þat a
leche schal not knowe it, but if he be þe more wijs Þerfor ypo
seiþ: in placis þere enpostym is, and þe quitture schewe not out, it is
perilous Þerfor þou muste taste it wiþ þi fyngris, & loke where it is
moost maturid, & opene it, and drawe out þe quitture, þan leie þerto
mundificatiuis, & þan fulfille þe cure as it is aforseid 


 

Apostym of þe ȝerde & ballokis 

Riȝt as enpostyms comeþ in oþere lymes, riȝt so þei comen in a mannes
ȝerde & in hise ballokis, of humours hoot or cold, as bi þese signes þou
miȝt knowe. Sumtyme a mannes ȝerde swelliþ with wynd, þat þou miȝt knowe
bi enpostyms of wynd þat ben aforseid. & it falliþ ofte to ȝonge
children, & also þis enpostym þou miȝt knowe in þis maner,
if þe place be hard & heuy & þer is no difference bitwixe þe colour
herof & of þat oþer partie of his bodi.

 In an hoot enpostym of þe ȝerde or of þe ballokis, þou schalt lete him
blood in a veyne þat is clepid basilica in þe same side, & in þe .ij.
dai lete him blood in þe sophene Also þou schalt forbede him wijn &
fleisch & al maner swete metis þat engendriþ blood or colre. Þan þou
schalt leie þerto medecyns to putt awei þe mater, þat ben maad in þis
maner. ℞, cortices granatorum, rosas siccas, & lentes & seþe hem in
water til þei dissolue, & þan grinde hem in a morter wiþ oile of roses &
a litil vinegre, & make herof an enplastre & leie it þeron hoot Also
take succi portulace siluestris, & olium rosarum & a litil vinegre, &
wete heryn a lynnen clooþ & leie it aboute þe ȝerde & hise ballokis 
Whanne þe cours of þe mater ceessiþ, þan do þerto mele of barly & of
benis, or distempere þese wiþ þe ȝelke of an ey & wiþ iuys of morel &
oile of roses, & leie þeron. & whanne þe enpostym goiþ awey, þan leie
þeron enplastre of mele of benis & of fenigrec & camomille
distemperid with gotis talow If þis enpostym gadere quitture & vlcera,
þan cure it as þou schalt fynde in þe chapitre of vlcers of þe ȝerde.

 A coold empostym þat is in þe ballokis schal be curid wiþ anoynting of
þe matere wiþ medicyns or wiþ scharpe suppositorijs; for þis drawiþ þe
mater fro þe ballokis If it be so þat þe enpostym be woxen hard in þe
ballokis, þan leie þerto þis enplastre þat I haue ofte preued Take
bran of whete & grinde it wel in a morter til it bicome al poudre, & þan
distempere it wiþ oximel maad of .ij. partis of vinegre & oon partie of
hony, & dissolue þerinne gum armoniac & make herof an enplastre & leie
it on hoot, & þis schal be remeued ofte. Þis is auicens medicyns.

 If a mannes ȝerde be swollen wiþ wijnd & þe cause be hoot, þan lete
him blood; if it be coold, þan leie þerto enplastris, & in þis caas
among alle opere þingis þis is good Take oile of roses iiij.


 

partis, of wex o part, melte hem togidere & þan waische hem in coold
water til it bicome as it were a whit oynement, & herwiþ 
anoynte þe place If it be hoot, þan þou schalt make him caste, & þou
schalt ȝeue him agnus castus, & seed of rue & comyn & anise & oþere þingis þat waastiþ
wijnd, & make an enplaster of þese þingis þat distrieþ wijnd An
enplaster þat gilbert made for swellyng of a mannes ȝerde & it is
mitigatif .℞, crummis of whit breed & grinde hem in a morter & tempere
hem wiþ watir, & þan boile hem til þei bicome þicke, & do þerto a litil
oile & a litil hony, & þan boile hem togidere & leie it vpon hoot If
a mannes ȝerde be swollen wiþ hete of liggyng bi a womman, þus þou
schalt helpe him Take leues of wiþi & seþe hem in water & baþe his
ȝerde herynne & binde þerto þe leues Also seþe lynseed & leues of
malue & grynde hem togidere & make herof a plastre 

The cure of scrophularum & glandulum 

Cure of glandularum & scrophularum is almoost oon, saue herof is a
difference Scrophule comeþ þe moost part of malancoli & ben worse to
dissolue. & glandule comeþ þe most part of fleume, & ben liȝter to
resolue In boþe causis it is necessarie to purge þe
matere. & þe medicyn laxatijf maad of turbit is good þerfore þat is
aforseid in þe chapitre of allopucia, or in þis maner as .A. makiþ it 
℞ turbit zinzi, zucare .ȝ .ij, & ȝeue þis ofte, or trociscus
de turbit maad wiþ diarubarbe, & þou must sotile his dietyng, & he schal
not ete to miche, & he schal drinke no water, & he schal holde his heed
an hiȝ, & he schal kepe him fro wepinge, & he schal not, whanne he is
ful, slepe anoon þervpon, & þou schalt anoynte þe place with oile of
camomille, & wiþ oile of


 

lilie, & wiþ þis oile þat is apreued ℞, radices electerij, radices
malue visci, & kutte
hem smal & leie hem in oold oile of oliuarum & do hem in a vessel of
glas, & sette þis glas in a vessel of water, & make þe water to seþe, &
be war þat þou saue þe glas fro breking. & wiþ þis oile anointe him, &
þan leie þeron wolle vnwaische And if þis suffise not, make him a
plastre of gotis tordis & oximel, or quik lyme & swynys grese þat it be
freisch & oold, or þis medicyne ℞ staphisacre, seminis-lini, farini orobi, resine albe &
make herwiþ an enplastre wiþ ole & vinegre Also anoþer þat is swiþe
good. Take radices lilij, & seminis lini, ana, 
boile hem in wijn til þei dissolue, & þan do þerto of culuer tordis &
make it a þicke plastre, & þou schalt putte þerto culuer toordis more or
lesse as þou seest þat þe mater resolueþ more or lesse, as þou seest þat
it nediþ. Also diaculon rasis, & diaculon Iohannes Mesue þat
schulen be seid in þe antidotarie, ben good for to resolue scrophulas 
Whanne þou resoluest þe mater & sum þerof goiþ awei, & sum þerof leueþ
hard, þan þou schalt do þerto sumtyme mollificatiuis & sumtyme resoluyng
þingis 

 Glandule & scrophule ben parti of douce fleume or of blood; it is ful
hard to make hem clene, for sum partie þerof wole leue hard & wole not
bicome maturatif. Þou schalt haste to opene hem saue þou schalt leue if þou miȝt,
til it be al rotid, & þan open it & leie þerto mundificatiuis & in þis
place it is good to leie þerto vnguentum apostolorum & poudre of
affodille & oþere liȝt corosiuis. & þou schalt in no maner leie þerto
realgar, ne noon
violent þingis, & leie þeron a mundificatif in which be
medlid rotis of lilie wel soden, for þis mundificatif makiþ clene & also
quitturiþ þe remenaunt of þe matere Þou must take greet diligence for
to make clene glandulas & scrophulas, for þei ben ful hard


 

to make clene, & ofte þer engendriþ þerof festris If þou desirist to
cure glandulas & scrophulas wiþ kuttyng, loke wher glandula or scrophula
be neische, & be war of veynes & senewis, & loke þat þer be no veine
þere nyȝ. Þan take him vp wiþ þi lift hond & drawe him vp as hiȝe as þou
miȝt & kutte þe skyn endelongis þe necke, & be war þou touche not þe
clooþ þat he is folde þerinne, & þane score 
him & drawe him out al hool with þe clooþ, & if þer leue ony þing þerof,
caste þeron poudre of affodille or sum oþer liȝt corosif, & þanne
regendre fleisch & soude it vp If it so be þat glandula or scrophula
be closid with veynes or wiþ arterijs, þan kutte him not in no maner,
for þer miȝt come greet perel þerof. with veynes,
arteries oþer synewes, so þat þei cleue oþer be faste knytte to hem, for
nothing þou schall nyȝe hem nother with Iren noþer with noone other
corosyue medecyne."]

 Þe cure of þe cancre not vlcerid & his cure 

Causis & difference þou hast herd of a cankre & in what
maner þou schalt cure cancrum þat is not vlceratus Rasis seiþ, & it is
sooþ, & I haue seen ofte tyme, þat whanne ony mantouchiþ a cancre wiþ
iren or wiþ ony medicyn corrosif, but if þei kutte him awey clene wiþ
alle his rotis, ellis þei makiþ þat þe cancer is vlceratus & for to
make a cancre vlceratum, it ne falliþ for no goodnes, saue it makiþ þe
patient haste þe fastere to his deeþ, & schortiþ his lijf & bringiþ him
in turment Þerfore if a cancre be in a place þat he mai be kutt
awei wiþ alle hise rotis, whanne he is kutt awei, þan þou schalt brenne
þe place wiþ an hoot iren or wiþ gold, & þan þou schalt fulfille þe cure
as it is aforseid in þe chapitre of a cancre þat is vlceratus. 
If it so be þat þe cancre be perfit & greet, þan þou schalt touche him
wiþ noon iren ne wiþ no medicyn corrosif, saue þou schalt kepe þe
patient wiþ good dieting, & he schal ofte tymes haue medicyns for to
purge malancolie wiþ gootis whey & with epithimo, & sumtyme lete him
blood, & þou schalt anoynte þe place wiþ vnguentum rasis


 

de thutia, þat is aforseid in cura
cancri vlcerati. & þou schalt leie þeron colde leues, & alwei þis schal
be þin entencioun, for to kepe þat þe cancre wexe not ne rotie not I
haue seen ful manye lechis þat hadden greet name in cirurgie þat founden
cancris in men, and wexe not, & þe cancris were not vlcerati & miȝte ful
long tyme haue lyued if he hadde be kept aftir my teching in þis book;
saue vnkunnyng cirurgians weneþ þat in kutting of a cancre þei schulde
finde quitture & ben disseyued, & so disseyuen hem-silf & also þe
patient, & þan whanne þei han kutt þei fynde nouȝt saue fleisch corrupt
wiþout quitture in þe maner of a sponge, wherfore þe lippis of þe wounde
wole come aȝen worse þan þei were tofore & more stynking. & wiþ þe greet
stynkinge þe spirit is schent, & makiþ þe patient þe raþere drawe toward
þe deeþ & if þe cancre were not vlceratus þe patient miȝte lyue longe
þerwith.

Bocium þat comeþ of humours corrupt.

Bocium is a postym þat comeþ of humours, & principali it is engendrid of
fleume corrupt Sumtyme it comeþ of hote enpostyms, as
whanne þei ben rotid & not opened. & þouȝ þe subtil mater be drawen out,
þat oþere part bicomeþ hard & leueþ þere longe tyme & sumtyme a rume
 falliþ adoun of his heed into his necke &
makiþ þe matere wexe more Þis maner enpostym haþ manie diuers signes 
Sum maner þerof is lijk as it were cley, & summe is lijk schellis. Summe
is as it were chese, & summe is as it were drastis of oile, & so þis
enpostym in his corrupcioun takiþ manie diuers colouris 

Þis enpostym schal be helid wiþ drawynge þingis & wastynge þat schulen
be taken bi þe mouþ & leid to wiþoutforþ Þou schalt ȝeue him bi þe
mouþ a medicyn for to purge fleume, & þan þou schalt ȝeue him a medicyn
for to waaste þe matere & is maad in þis maner ℞ paruam plantam nucis
a terra cum suis radicibus extirpatam id est take a litil plauntein of a
note & take it vp of þe ground wiþ alle hise rotis, & grynde it wiþ
greynes of peper, so þat if þer be of þe notis . iiij., þan do
þerto of peper j, & þis þou schalt boile


 

in a quart of wyn of paris til it come to þe half, & þanne
cole it, & herof þe patient schal take euery dai ij. 
Enplastris þat wastiþ ben enplastris þat enpostyms of fleume be wastid
þerwith If þou desirist for to cure it wiþ kuttyng, þan þou must loke,
wher þe matere þat is wiþinne be neische or hard. & wher it be among
veynes & arterijs, þou schalt touche it wiþ noon iren in no maner If
it so be þat þe mater be neische & if þou miȝte kutte it for perels þat
ben forseid, þan kutte it & drawe out þe mater, & leie þerto
mundificatiuis, & alle þingis as it is aforseid in þe general chapitre 
If þe mater be hard & þe enpostym be hangynge & be fro veynes &
arterijs, þan kutte þe skyn endelongis aboue, & be war þat þou touche
not þe bagge þat bocium sittiþ þeron & scarre 
it al abouteforþ & drawe him out with al his skyn. & if þer leue þeron
ony þing of his skyn, þan caste þeron poudre of affodille, & make it
clene wiþ poudre of sum liȝt corrosif þerwiþ—vnguentum viride,
 & þan regendre fleisch, & þan drie it vp
as it is aforseid 

 Of þe akynge of ioynctis.

Now it is seid pleynlier of alle enpostyms, now speke we of passiouns
þat comeþ in ioynctis. & þis passioun is myche lijk to enpostyms in
causis & signes & curis, & also it diuersiþ miche fro oþere enpostyms 
For þouȝ þe place be greet to-swollen, it comeþ but late or neuere to
quitture. Swellynge & akynge of ioinctis, þis passioun is vnknowen to
manie kunnyng lechis þat han greet name. Bi þe cause þat cirurgians ben
clepid algate to þis manere passioun, þerfore I haue studied to make a
general chapitre of passiouns of ioinctis. & I haue take miche þerof þe
bokis of Rasis & of myn owne worching þat I haue proued. Þe causis þat
makiþ akinge in ioynctis: or it comeþ of yuel complexioun of lymes, or
it comeþ of hoot complexioun þat hetiþ, or it comeþ of coold complexioun
þat cooldiþ Drie ligaturis of ioynctis constreineþ & makiþ akynge,
 & moistnes makiþ neuere akynge wiþouten oþer mater Mater þat makiþ akinge of ioyncts is ofte tyme
haboundaunce of blood, & ofte tyme it is raw fleume, & moost principali
colre or blood medlid with fleume & it comeþ ful seelde of fleume, but
if it be medlid wiþ ony oþer þing as colre In what


 

maner þou schalt knowe which humour be in þe cause of akynge of
ioinctis, þou schalt finde in þe chapitre of allopucia & in þe general
chapitre of enpostyms, if þou takist good kepe of þe signes of þe
forseid chapitris, what humour is in cause of akynge of ioinctis Saue
þis þou muste take hede, þat ofte tyme raw fleumatik humouris makiþ
akynge of ioinctis as it is forseid, & þan þe colour of þe lyme schal be
but litil chaungid þerfore & þan a leche but
if he be þe more expert þeron mai be bigilid. & sumtyme a litil quantite
of colre wole schewe vpon þe lyme, & þan þe leche wole leie þerto coolde
þingis, & þan þe mater of fleume wole bicome hard, & so þe greuaunce
wole be worse þan it was Þerfore it is greet nede þat þe leche be
kunnyng & knowe wel þe mater of passiouns of ioyntis.

 Þe cure of akynge of ioinctis þat comeþ of yuel complexioun oonly, þou
schalt remeue with þingis þat ben contrarie to þat complexoun: as if þe mater be hoot,
þan þou schalt remeue it with colde þingis, & if þe mater be coold, þan
þou schalt remeue it wiþ hoot þingis, & if þe mater be of drienes, þan
þou schalt remeue it wiþ moist þingis, & wiþ metis & drinkis þat makiþ
fatt, & wiþ rest & wiþ gladnes; for as faste as his bodi
bicomeþ fatt, he schal be hool of þat passioun Þis passioun þat comeþ
of humours, is curid with mitigacion of þe akynge, & I fynde diuers
opiniouns þeron & þerfore I wole schewe hem in þis chapiter Auicen
seiþ: þat whanne þou wolt worche in þis mater, þi principal entencioun
schal be for to do awei þe akynge And Rasis forbediþ þat þou schalt
leie þerto no repercussiuis, ne noon resolutiuis but if þe mater be
avoidid tofore For to do awey þe akynge: saue avoide þe mater, or leie
þerto a repercussif or a resolutif. & þan Rasis seiþ þat þou schalt
avoide him, & auicen forbediþ þat In what maner schulen we
worche þanne, whanne þou fyndist a man þat haþ greet akynge? First þou
schalt leie a plastre to þe lyme þat it be mitigatif or an oynement þat
be mitigatif, & þe difference herof schal be aftir þat þe mater is 
Also þou miȝt ȝeue him sumwhat bi þe mouþ for to aswage þe akynge. & þou
schalt fynde greet plente in þis chapitre of defensiuis & mitagatiuis to
defende þe mater And whanne þe akynge is perfiȝtli swagid lete him blood


 

if þe cause be of blood. & if it be of anoþer cause avoide it. & if þou
letist him blood, þou schalt do it in a lyme aforȝens. & if þou wolt
avoide þere matere, loke þat þou knowe þe cause for þis is ful
necessarie for a leche to kunne Whanne þe mater is avoidid & þe akynge
ceessid, þan þou schalt bigynne wiþ resoluynge medicyns þat ben forseid.
 Also in curis of akynge in ioyntis be wel war þat þou feble not his
appetit, for þis sijknes comeþ moost of humours þat ben vndefied. &
þerfore þou schalt in as miche as þou miȝt make him haue good
appetite & good digestioun If þou fyndist oonly þe mater
coold, þat makiþ ful seelde ony gret akynge, saue it makiþ þe lyme heuy.
Þis þou schalt wite þat in a coold cause þat makiþ akinge in ioinctis,
þouȝ it be hard to do awei, neþeles þou schalt ȝeue him no strong
medicyn ne he schal not be purgid hastili as manie men weneþ, saue it
schal be do wiþ a propre medicyn þat is sure. & it schal ofte be ȝeuen,
so þat þou mai algate kepe his appetit, for þer is noon so strong
medicyn þat mai avoide þe mater al at oonys And if þou ȝeuest him a
strong medicyn it wole afeble hise vertues. & þerfor þou must chese a
liȝt medicyn þat mowe comforte þe stomac & þat it mowe be ȝeue ofte 

 Of akynge of ioyntis þou hast had general rulis; now we mote speke of
curis here after. If þou be sent after to a man þat haþ arteticam,
 to the
childur, and so forth to odyr."] þat is as myche to seie as a goute,
first þou muste loke wher þe mater be hoot or coold, or wheþer he haue
strong akynge or liȝt akynge & if his akynge be strong, þan leie þerto mitigatiuis In oon maner þou schalt ȝeue him medicyns
bi þe mouþ þat ben mitigatif for to take awey þe akynge, & enplastris
þat ben mitigatif, & leie vpon þe place. A good medicyn þat schal be
ȝeue bi þe mouþ: ℞, glandes & leie hem in vinegre adai & anyȝt, & after
þat drie hem to þe sunne or in an ouene, & þan kepe it & whanne þou
wolt ȝeue it, grynde it & ȝeue þerof .j.; þis medicyn makiþ blood
greet & remeueþ þer from Also take lentes


 

excorticatas, semen coriandri, succum glandulum, hermodactulis
 wiþ sugre & coold watir, saue herof
þou must take kepe þat þese medicyns schulen not be ȝeue but in greet
nede, & whanne þe akynge is so greet þat it mai not be take awei. & þei
mai be moost sotilly ȝeue whanne þe mater is subtil & scharp & if þe
mater be greet & miche, þan þis medicyn schal not be ȝeue. If þe mater
be coold & of greet akyng, þan take hermodactulis, thuris ana xx.
partis, cucumeri partes .x, & ȝeue þerof .iij. vpon þe place If
þe matere be litil & scharp & subtil ℞, amigdalas,
camphore ana, grinde hem & tempere hem wiþ watir of roses Also anoþir
in þe same kinde ℞, mirre, panis albissimi & subtilissimi j,
opij , grinde hem wel & tempere hem wiþ milk of a cow,
& leie it þeron whanne it is greet nede Item ℞, opij, cortices
mandragorae ana .ȝ .v, grinde hem & tempere hem wiþ þe iuys of
portulacae & oile of roses & a litil vynegre Also an oynement for to
ceesse þe akynge ℞, olium rosarum iiij, cere j., melte
þe oile & þe wex togidere & waische it with oile of roses, & þan do
þerto citrini j., opij If þe mater be myche
& be neiþer more in quantite þan in qualite, & þou wolt defende more þe
cours of þe mater, þan do awei þe akynge. ℞, cortices
granatoris, sandali albi, & rue, & roses, boli armenici,
ferrugine, opij, confice cum succo mirtillorum vel
foliorum salicis, or with a decocciun of hem in watir wiþ a litil oile
of roses & vinegre & make herof an oynement. & whanne þe akynge is
aswagid, þan dissolue þe mater of blood wiþ letyng blood. & þat suffisiþ
as it is aforseid. Colre þou schalt dissolue in þis maner ℞,
mirabolanorum citrinorum . vj., grinde hem & leie
hem al anyȝt in lī of sirup of viole, & .iiij. of
wijn of pomegarnates þat ben swete, amorowe boile hem alitil & do þerto
ȝuccare , hermodactylorum .ȝ ., & ȝeue it
him in þe mornyng. & if þou wolt make itt more coold, do þerto .ȝ .ij.
of musilaginis


 

psillij or .j. Þis is a good electuarie þerfore .℞, citoniorum
lī ., & make hem to gobettis, & leie hem in vinegre adai &
aniȝt & þan wrynge hem & grinde hem smal, & do þerto scamonie þat it
be good .ȝ .j, cardamomi, cubube .ȝ .iij, spice nardi .ȝ .j,
rosis .ȝ .v, ȝuccare lī , make herof a letuarie þat purgiþ wel
colre & comfortiþ þe stomac. Þou schalt ȝeue herof .ȝ .ij. & þou miȝt
scharpe it more if þou wolt with a litil hermodactylis. Þese ben good
pelottis for þe same cause ℞, aloes .ȝ .ij, hermodactylos .ȝ j,
scamonie .ȝ . rosis .ȝ .j, make herof pelottis with sirupo
violarum, & þou schalt ȝeue herof .ȝ .j. Whanne þe passioun bigynneþ to
go awei with þese medicyns, þan þou schalt leie þerto plastris þat ben
resoluynge: as of malue & bismalue, camomille, mellilotum, absinthium,
peratorie, semen caulium, aneti, fenugreci, semen lini,
furfuris, & swynys grese, & gandris grese, & hennis grese, & oile of
camfre, & olium aneti. & whanne þe cours of humours ceessiþ, þan þou
schalt vse oonly resoluynge þingis & make þerof enplastris Also to do
awaye residue of þe akinge, þis is a good medicyn ℞, olium camomille
 .iiij, cere . j., seminis aneti & caulium, florum
camomille ana .ȝ .iij. & make herof an oynement Also in anoþer maner 
℞, fenigreci, semen lini, aneti, & tempere hem with iuys of caulium. &
herof þou must take kepe, þat as ofte as þou wolt vse clene resolutiuis,
þou schalt algate waische þe lyme þat is to-swollen wiþ a decoccioun of
malue & bismalue, & florum of camomille & melliloti, absinthii & oþere
mo, & þe lyme schal be waische þerwiþ til it bicome reed, & þan þou
schalt anoynte him And þis þou schalt wite þat as meuyng & baþing
greueþ þe passioun in þe firste bigynnyng, riȝt so þei ben in þe ende
riȝt greet helping For to stuwe & baþe doiþ awei þe laste part of þe
mater & makiþ a mannys lymes haue her meuyng as þei schulde haue. & also
it is good whanne þe patient goiþ out of his stue, if hise
ioinctis akiþ, þan frote hem wel wiþ salt grounde If þe mater be coold
þou schalt diȝte him wiþ diaȝinȝiberis þat is aforseid in allopucia. &
þan þou schalt dissolue wiþ trocisco de turbit wiþ hermodactylis maad in
þis maner ℞, diaȝinȝiberis predicti j. & , turbit
electi .ȝ .j, hermodactulorum alborum solidorum , &
viij greines of anise, & make þerof a gobet wiþ a litil hony. & þis
schal be ȝeue in þe mornyng. & þerafter he schal drinke a litil wijn
hoot & a litil water; or wiþ þese pelottis ℞, hermodactylorum,
saturionis 


 

sene ana .ȝ .v, ierapigre þat entriþ in pululas cochias .ȝ .x, pulpe coloquintide,
centaurie. ana .ȝ .v, euforbij .ȝ. ij, turbit .ȝ ., cassie,
 sinapis, piperis, castorij ana .ȝ .j. & make herof
pelottis with hony. & þou schalt ȝeue herof .ȝ j. at oonys, & þis
medicyn schal be ȝeue manie tymes. & in daies bitwixe he schal take
diaȝinȝiberum of oure makinge þat is forseid. & if it be in winter, þou
schalt ȝeue him diatrion piperion or anoþer hoot eletuarie Anoþer
electuarie þat dissoluiþ akynge in ioyntis þat comeþ of raw mater. ℞,
camedrios, 
centaurie minorum ana. .viij, aristologia longa. 
gencian. ana. .vj, agarici .ȝ .ij, vtriusque spice ana .ȝ .j,
make hem wiþ hony. Þou schalt ȝeue herof þe quantite of a note eerli &
late. Men þat ben lene schulen not take þis medicyn Whanne þe patient
is purgid sufficiently, þan þou schalt vse enplastris for to leie to þe
place ℞, oold swynis grese þat it be freisch lī j., & medle þerwiþ
quyk-lyme & make þerof a plastre & leie vpon þe place Also take
stercus caprinum & distempere it wiþ vinegre & hony ana, & leie it
þeron Also ℞, aristologia, radices yrios, elleborus, & piper, boile
hem in oile & do þerto ȝelow wex & make þerof an oynement. Also
diaquilon maad of litarge & oile & iuys of mustard seed. & if þou wolt
haue mo remedies, go to þe book of Rasis, & þere þou schalt fynde in þe
chapiter of ioyntis, medicyns ynowe þerfore. Also if þou desirist to
comforte þe lyme & do awei þe coold mater wiþ repercussiuis, in þe laste
chapiter of þis book þou schalt fynde repercussiuis & mollificatiuis
ynowe 

 Of sciatica passio ."]

Akynge of haunchis schal be curid wiþ avoidinge of þe mater id est
laxatiuis, for repercussiuis ben not þerfore, for þe matere 
is in þe depnes of þe lyme, & ne mowe
not come þerto. Resolutiuis


 

ben not þerfore, for þei mai not come to þe depnes of þe mater. & for þe
mater is so greet, it schulde more drawe to þe place humouris þan
dissolue. Saue þou must aswage þe akinge, & þou schalt do awei þe akynge
with oile & hony & fatnes þat doiþ awei akinge. If
þe mater come of blood, þan lete him blood in a veyne þat is clepid
basilica in þe same side, & in þe secunde dai lete him blood in a veyne
þat is clepid sciatica, & principaly if þe mater descende adoun
wiþoutforþ toward þe foot, for þan it mai principaly be holpen If þe
mater come of fleuma, þan purge him wiþ pelottis of hermodactilorum 
Saue herof þou schalt take kepe þat bifore his purgacioun bineþe forþ

he schal haue a vomet. For if þou make him a medicyn laxatif bineþeforþ
& no vomet tofore, þan it wole drawe more þe mater toward þe place þan
aweyward Þerfor first þou schalt make him a vomet, & aftirward a
medicyn laxatif And þerfore medicyns laxatiuis summe ben propre for
akynge of þe haunchis, as coloquintida, yrios, sarcocolla, 
centaurea, agaricus, & infusioun of aloes. For infusioun of aloes wole
make blood passe fro him at his sege, & þan þe akinge wole go awei & he
schal be hool & whanne he is perfitli maad clene wiþ medicyns
laxatiuis, þan þou miȝt leie þerto enplastris maad in þis maner ℞,
nasturcij, peretri, capparis, grinde
hem & tempere hem wiþ lie maad of askis of a fige tree, & make þerof a
þicke enplaster as it were hony, & anointe þe place til it be ful of
bladdris & þe bladdris ful of water, riȝt as þe place were brent wiþ
fier. & þan anoynte þe place wiþ butter, & leie þeron caule leeues þat
þe bladdris soude not togideris anoon; for þe lenger þat þei leueþ
þeron, þe bettir it wole be. Eiþer anoynte þe place oonli with mel
anacardi, & þat makiþ bladdris. & what maner þou
schalt make mel anacardi, þou schalt fynde in þe antidotarie þat techiþ
to make medicyns & cauterijs Saue herof þou must take kepe þat þou
schalt not vse þese medicyns þat makiþ cauterijs, but if his bodi be wel
avoidid wiþ medicyns laxatiuis tofore; for if his bodi be 
not purgid, it wole drawe more


 

mater to þe place þan aweyward. Also aȝens þe sciatica passio here þou
schalt haue an experiment preued of Avicenna. Take gotis tordis & drie
hem, & make hem to pouder, & distempere hem wiþ strong vinegre & made
hoot, & make herof a plastre, & leie it vpon as hoot as þou maist
suffre, & anoynte þerwiþ his haunche. Also a medicyn þat is forseid of
camedrios & centaurea is good
þerfore, for it wole drawe awei bi vryne Item: cauterijs maad in þe
nexte welle vnder þe place of þe akinge ben gode þerfor after þe tyme
þat his bodi is maad clene with purgaciouns, & tofore þou schalt make
him no cauterijs.

Of þe maner of dieting of hem þat han passions in ioinctes 

In what maner þou schalt diete men þat han passiouns in iointis. Þou
schalt wite þat þer is no þing so greuous to þis passioun as is wyn, &
it is principali forbede in an hoot cause, & so it schal be in a coold
cause; for whanne it is take, it persiþ liȝtli to þe iointis, & makiþ
wei to þe mater for to falle þerto Saue if þe passion be coold, & þe
patient mai not wel defie his mete, þan þou schalt graunte
him a litil wijn, & not to miche for þe causis þat ben forseid. In an
hoot cause make him drinke þat is forseid in þe chapiter of dieting of
woundis, or he schal vse vinum granatorum wiþ coold water. & þe pacient
schal absteine him fro fleisch & fisch & vse lactucis, portulacis & if
he be gretli feble, þan þou schalt ȝeue him litil chikenys. & lete þou
not him drinke wijn bi no maner if his passioun be hoot & whoso haþ þe
coold passioun herof, he schal holde him wel apaied for to ete oonys
adai & not to miche. & lete him drinke ydromel wel soden for if he mai
suffre hungur & þirst he mai soone be hool. & he schal in no maner ete,
but if he haue wil þerto.

 The firste teching of egritudines of yȝen, ouþer passioun & anothami 

Now wolen we make a tretice of passioun of lymes þat falliþ for no
woundis, & curis þerof comeþ ofte to cirurgians


 

handis I wole bigynne of sijknes of yȝen & to
speke of anathomiam þerwiþ þat was not forseid in þe .ij. book Þou
schalt fynde in summe bokis of auctoritees þat a mannes iȝen ben maad
of .iij. humouris & of .vij. cootis. & in sum bokis þou
schalt fynde þat þe iȝen ben maad of .iij. cotis or of .iiij. or
of .vij. or of .x., & alle þei seien sooþ. Saue þe .j. coote þat maketh
þe schap of þe iȝe, ben but .iij. þat scheweth out in þe hole of þe iȝe,
& þerfore me mai seie .vj. & also þre And fro þe brain tofore comeþ .ij.
bindingis þat ben not of nerues, saue þei ben of þe substaunce of brain,
& þat oon comeþ out in þe riȝtside, & þat oþer in þe liftside, & ben
schape as it were þe hedis of .ij. tetis, wherbi þe witt is take. & after þese .ij. comeþ out ij.
nerues, & ben fast to þe iȝen, & ben schape in þis maner:


Þan þat nerue þat wexiþ in þe riȝtside of þe brayn, whanne he goiþ out
of þe scolle boon & entriþ into orbitam, þat is þe holow place þat þe
yȝe sitt on, & goiþ to þe iȝe in þe liftside. & bi þes nerues comeþ þe
spiritis of lijf & of siȝt to þe yȝen Of þe substaunce of dura matris
is engendrid rethina, þat is þe þinne skyn þat goiþ without þe iȝe, þat
is clepid þe vilm of þe iȝe. And þis serueþ of greet seruice, & þis vilm
was maad swiþe þinne þat it ne hurte not humouris, & þat it lette not þe
meuynge of þe iȝe, and it byndiþ in al þe iȝe, & it
defendiþ þe iȝe fro harmynge of þe boon 

 Þere comeþ manye sijknessis in þe iȝen, & summe comeþ of causis
wiþoutforþ, & summe of causis wiþinneforþ Wiþinneforþ: as of yuel
complexiouns, or of yuel humours; wiþoutforþ: as of greet hete of þe
eir, or of greet cooldnes of þe eir, or of poudre, or of fume, or of
wynd And þere ben oþere maner sijknes of þe iȝe, & þat ben seid
contagious: as obtolmia & blere iȝed, & alle þese sijknessis comen to
cirurgians handis. & obtolmia is clepid a whit welke or a reed poynt,
 &
icchinge & scabbe, sebel, vngula, cataracta,


 

dilatacion pulpe, inuersacion, palpebrarum,
ordelus, grando, nodus, & pilus, fistula lacrimalis. Also þer ben
oþere manere sijknessis of þe iȝen: as blind & hurtinge þat mowe not be
curid 

It is forseid what þing is enpostym in þe general capitulo of enpostyms.
& it is forseid þat euery þing þat gaderiþ humour togidere & makiþ
swellynge, schal be
clepid enpostym In þe same maner obtalmia
 is clepid enpostym of þe iȝe. & þere
ben .iij. maners of obtalmia: as liȝt, & strenger, & alþer strong. Liȝt,
as whanne a mannes iȝe bicomeþ reed & haþ brennynge þerinne & prickinge,
& þer is no swellynge þeron. & þis mai come of a cause withoutforþ: as
of hoot eir or of coold, or of smoke, or of poudre, or of wakinge, or of
traueile. & þe cure herof is but liȝt; for þis sijknes mai be curid in
þis maner. Take þe white of an ey & scume it, & loke þat þere falle no
filþe þeron, & leie it into his iȝe; for þis is þe best medicyn among
alle medicyns þat ben clepid colliries, for it wole make coold his iȝe &
do awey þe akynge. & it abidiþ þe lenger in his iȝen, for it is
viscous If þe cause be cold, þan þis cure suffisiþ: þanne
lete him drynke a litil sutil wijn, & make him a fomentacioun of rosis &
flouris of camomille, & fenigrec soden in water. & if þis suffise not,
þan þou muste lete him blood, & avoide awei þe humouris. &
þou muste caste into his iȝe a whit collirium, & it is seid in oþere
spicis of obtolmia.

 Obtolmia þat is strong. Þese ben þe signes þerof: greet reednes, & þe
veynes of þe iȝen be ful replete, & þe corner of þe iȝe schal watri, &
he schal haue greet akinge & pricking, & sumtyme þere comeþ in þe first
bigynnyng vlcera þeron, as it were


 

white prickis or reed, & sumtyme þer ben noon sich pointis þeron þat a
man mai se, saue al his iȝe is reed & to-swollen. & he schal haue greet
akinge & pricking. & þouȝ þer be noon vlcera þeron, þe cure mai be do al
in oon maner. If þe akynge be swiþe greet, þan aceesse þe akynge, &
þan lete him blood in þe heed-veyne þat sitt in þe
arme & in þat same side þat akiþ. & if he haue passioun in boþe his
iȝen, þan þou schalt lete him blood in boþe his armys. & þou schalt lete
him blood þe quantite after his elde & after his strenkþe; or sette a
ventuse vpon his schuldris, & þat is more better, for þe mater comeþ
more of blood þan of colre. & þat þou miȝt knowe bi þe
signes of blood þat ben forseid And if þe mater come of colre, þat
þou miȝt knowe bi greet akinge & scharp, & litil swellinge. & þe mater
wole be ȝelow aboute hise iȝen. & he schal haue but litil reednes. & þan
þou schalt lete him blood in lasse quantite þan if þe mater come of blood. & blood leting is good in þis caas, for
þe scharpnes of colre mai be take awei wiþ þe blood leting. & þan þou
schalt purge him wiþ a decoccioun of fruitis with mirabolanis þat ben
forseid in þe chapitre of allopucia. & if colre be medlid wiþ ony partie
of gret mater, þat falliþ ofte tyme, þan þer is no medicyn so good as
cochie Rasie. & first he schal do þingis þerto for to aceesse þe
matere ℞, a ȝelke of an eij, & as miche of oile of rosis, & as miche
of iuys of verueine, & j. of saffron, & j. opij;
medle þese togidere, & make þerof an enplastre, & leie it vpon a sotil
lynnen clooþ, & leie it on þe iȝe. & in his iȝe leie collirium album
with wommans milk þat
noryschiþ a maide child; for .G. made þis medicyn Rasis made collirium album in þis maner, & it is
good þing, for I haue preued it ofte


 

tyme. Take ceruse waische .x. partis, sarcocolle greet .iij. partis,
amidi .ij. partis, draganti .j. parti,
opij .j Grinde alle þese togidere & tempere hem wiþ rein
water, & make þerof pelottis as gret as it were a pese & kepe hem &
whanne þou wolt worche þerwiþ, tempere oon þerof wiþ wommans milk þat it
be as þicke as it were must, & leie þerof in hise
iȝen þre siþis in þe dai. Þis collirie aceessiþ þe akinge. & in sumtyme
it curiþ obtolmiam in oon dai as I haue preued itt manie tymes. & whanne
he haþ slepe, if hise iȝen cleue togidere, þan he schal waische hise
iȝen wiþ water of rosis hoot, & þan leie in þe corner of his iȝe puluus
citrinus, þat is maad in þis maner ℞, sarcocolle x. partis, aloes,
croci, licij ana partes .ij., mirre partem vnam, & make herof sotil
poudre, & leie herof a litil in þe corner of his iȝe 

& whanne þe reednes & swellyng of his iȝe is aweie, he mote be war of
his dieting, for he mai ete no fleisch ne drinke no wijn, saue he mote
ete colature of bran wiþ almaunde milk. & whanne he lieþ in his bed his
heed mote lie hiȝe, & he schal ligge vpon þe hool side &
not vpon þe soor side & if boþe his iȝen ben soor, þan he mote diȝte
him as sutilli as he may. & he mote ofte tyme haue þe sauour of water
coold, & þe sauour of wiþi & campher, & he mote lie in a derk hous þat
he mowe se no liȝt. & whanne þe mater goiþ awei faste & his bodi 
 þan clene, þan sette him in a baþ of swete water, & lete
him be þerin but a litil while If
it be so þat þe akynge aswage not wiþ blood leting & colliries &
laxatiuis, þan it is a signe þat þere is pustula woxe þerinne, & it is
nede for to make it maturatif; for þe akinge wole not goon awei, til it
be maad maturatif. & in þis caas baþinge is ful noious For if akinge
be go sumwhat awei, it wole come aȝen wiþ baþing; þerfore thou schalt
attende for to make maturatif. & putte in his iȝe a collirie


 

of thus wiþ al togidere til þe quitture schauwie,
for þan þe akinge wole aceesse For whanne pustula is to-broke, &
quitture is gaderid, þan þou schalt putt þeron a collirie of leed. & þan
þou schalt fulfille alle þingis þat schulen be seid wiþ vlceribus A
collirie of thus þat is maturatif for pustulis is maad in
þis maner ℞, thuris albi gummosi grossi, partes .x, antimonij,
sarcocolle ana. partes .v, croci partes ij, & tempere hem wiþ muscilage
of fenigrec; & make þerof pelottis, & kepe hem for þin vss. & whan þou
hast nede herof, þan tempere a pelot with þe forseid licour, & make it
moist & binde it vpon his iȝe, & lete þis ligge til þe akynge go awei; &
putte in his iȝe colirium de plumbo, þat is maad in þis maner ℞, plumbi
vsti, antimonij, ȝucare, eris vsti, gummi arabic, draganti ana
partes .viij, opij partem ., & make herof a sutil poudre, &
þan tempere it wiþ reyn-watir & wiþ water of rosis, & make þerof
pelottis. & whanne þou wolt vse hem, distempere oon þerof or tweyne wiþ
water of rosis, & binde it vpon his iȝe; for þis collirie soudiþ &
gendriþ fleisch Aftir þe tyme þat it is soudid, if þere leue a litil
ampulle, þan þou schalt cure it as þou schalt fynde
in his propre place. ffleumatik mater makiþ ful seelden ony enpostym
in þe iȝe, & malancolie myche latter; neþeles we wolen telle curis of
hem. Signes of fleum ben þese: greet swellynge & manie
teeris, & litil reednes ouþer noon; & þe cure herof is to purge him wiþ
cochijs or wiþ trocisco de turbit, saue cochie ben more better. & þou
schalt putte in his eere muscilaginem fenigrec, &
putte in his iȝe ȝelowe poudre þat is forseid. & vpon his iȝe þou schalt
leie enplastre maad of aloe, mirra, acacia, & croco ana, & distempere
hem wiþ mussilagine fenigreci. & in þis caas good wijn wole do him good,
drunken in mesure If it come of malancolie, þou schalt knowe bi
blaknes of al þe bodi & leene, & bi drienes of hise iȝen, & ful litil reednes or
noon in hise iȝen. & þe cure herof is for to purge wel malancolie, &
baþing & fomentacion wiþ rosis & violet, & flouris of borage & buglossa.
& þis þou schalt wite þat in euery maner of obtalmia, in þe ende þerof
baþing ben good.


 

 If þat reednes of þe iȝe come of smytyng & akynge, & swellynge come
þerwiþ, þan it is necessarie for to haue a ȝong culuer quyk, & lete hir
blood in a veyne vndir hir wynge wiþ a nedle, & putte it in his iȝe as
hoot as it comeþ fro þe culuer. Þis doiþ
awei þe akynge, & þe reednes & þe brennyng.

 Vlcera ben engendrid in a mannes iȝe. & þan þer comeþ greet akinge
þerwiþ & abydynge, & þis mai not be doon awei wiþ collirium album, ne
wiþ noon mitigatif And þere ben vij. maner vlcera, & of alle we wolen
telle her curis schortli & profitabli, of curis þat I am expert of longe tyme. 
The signes of vlcera þat pustula comeþ þerof ben þese: grete akingis þat
mai not be swagid wiþ collirium album, & þer wole in his iȝe appere a
reed poynt or a corn. & if al his iȝe be reed, þan þe poynt or corn wole
be more reed, & þat point wole make greet agreuaunce, & greet swellinge,
& greet betyng, & manie teeris It is greet nede in þis passioun for to
sotille his dietyng, & do þerto þingis for to make mitigatif, as
colirium album, & lete him blood, & do al þe cure as it is aforseid If
þou miȝt not defende þe mater wiþ alle þese remedies ne aswage þe
akynge, or þer wexe a corn þeron or vlcus, & collirium de plumbo ne wole
suffise for to soude vlcus, þan þou schalt leie þerto mitigatiuis for to
do awei þe akynge. & do in his iȝe collirium eliser, for þat wole defende þat þe enpostym schal not
wexe, þat is maad in þis maner ℞, antimonij, emathitis, ana partes .x., acacie
partes .iij., aloes partem .j., grinde hem sotilly & tempere hem wiþ iuys of


 

corigiole, 
& make þerof polottis; & dissolue herof wiþ watir of rosis, & binde it
faste to his iȝe. Þis collirium fasteneþ his iȝe, & makiþ þat þe
enpostym may wexe no ferþere Macula is a wem in
a mannys iȝe, & summe be white þerof & sittiþ vpon þe siȝt of þe iȝe,
 & summe bisidis þe siȝt. & þis comeþ of an oold
obtalmiam. & herto principali is good collirium album of .G. þat is
forseid. & þis collirie is good þerfore ℞, aloes, croci. ana partes
viij, eris vsti waischen, gummi arabici, opij, ana partes vj., mirre
xij. partis, climie partes iiij., thurus partes .iij, grinde alle þese sotilly
& tempere hem wiþ swete wijn, & make þerof pelottis, & kepe hem: & wiþ
þis collirie I temperid collirium album. Galien & I haue curid wiþ
þese .ij. colliries, & wiþ cauterijs, & kuttingis of veynes, manye men 
& I curide þerwiþ a man þat was clepid sir Reynold Manesyn. & he hadde
obtolmiam id est postym in his iȝe longe tyme tofore, &
þerof came manye wemmys in his iȝe; summe þerof weren white & summe
þerof weren reed, & maden þat he miȝte not se, & anoþer man ledde him. &
þouȝ þer were leid mete tofore him vpon þe boord, he miȝte not se
þerof & þo I lokide to him; & wiþinne a monþe he miȝt se to pleie at
þe tabler. &
I dide awei alle þe wemmys of his iȝen, so þat he miȝte se as wel as
euere he dide tofore & þere tofore he hadde manie oþere lechis, &
leiden in his iȝen stronge collirijs, & algate his sijknes was more &
more: & so his siȝt was binome him þre ȝeer. Collirium .G. is good for
obtolmiam, as I haue apreued manie siþis; & it is good for vlcera þat
ben newe & not olde, & for wemmis.

& sumtyme sich a maner pricke comeþ of smytynge, or of greet crijnge, or
of blood as þoruȝ brekynge of a veyne, & makiþ a poynt in a mannes iȝe,
& þerfore blood letynge is good. & do in his iȝe


 

blood of a culuer, & waische his iȝen wiþ wommans milk warm, as it comeþ
out of þe tete. 

 Rubedo id est reednes, pruritus id est icchinge, sebel, scabies, & vngula, goiþ al in oon cours. & oon herof is cause of anoþer For
of long reednes tofore comeþ icchinge, & sumtyme icchinge is cause of
reednes, & of þese .ij. comeþ scabbe in þe iȝe liddis; & if it gadere
togidere in þe corner of þe iȝe, þan it is clepid vngula Þerfore þou
must first cure hastily þe reednes & þe icchinge of his iȝen, lest þer
come ony oþer sijknes þerof Reednes may be curid wiþ þe white of an ey
& with collirium album Galien seiþ: icchinge may be curid wiþ whit
wijn, in which be grounden aloes, & leid in his iȝe wiþ soft lynnen
clooþ, & bounden þerto. Scabies is whanne þe iȝe liddis ben reed & to-
swolle, & ful of reed pinplis. & þis passioun makiþ greet icchinge &
brennynge, & manie teeris Þe cure herof is þis: waische hise iȝen wiþ
wijn in which be resolued grene coperose, þat is clepid vitriolum
romanum. & if þis suffise not, þan þou schalt make collirium rubeum in þis
maner ℞, emathitis, vitrioli adusti ana partes tres, eris vsti partes
duas, mirre, croci, ana partes x., piperis longi partem ;
tempere alle þes wiþ old wijn, & make þerof pelottis, &
kepe hem; and whanne þou wolt vse hem, distempere hem wiþ oold wijn, &
do it in his iȝe If þe mater be greet & strong, þan þou muste vse
collirium viride, þat is maad in þis maner ℞, floris eris partes tres,
vitrioli vsti partes .vj., arsenici rubei, baurac, spume maris, ana
partes .ij, armoniacum dissolued in iuys of rue; & grinde alle þe oþere
sotilli, & medle hem þerwiþ also & make þerof pelottis, & dissolue oon


 

þerof in watir of rue distillid & leid in his iȝe Sebel is seid, whanne þe veynes þat
ben ioyned togidere in þe iȝe, ben ful
of blood & wexiþ greet, & sumtyme a clooþ þat is in a mannes iȝe. For to
cure þis passioun collirium rubeum is good þerfore, or collirium viride
þat ben forseid Vngula sittiþ in þe corner of þe iȝe þat is next þe
nose, & gooþ forþ vpon þe iȝe til it hile al þe iȝe; & sumtyme it comeþ
of a superfluite of fleisch þat wexiþ in þe corner of a mannes iȝe, &
wexiþ forþ abrood as it were a clooþ. & þer ben manie maners þerof, &
oon is sotil & þinne, & goiþ ouer þe iȝe. & of sum men þat is clepid a
clooþ, & þat oþer maner is more fleischi & þicke, & is clepid vngula 
Þe cure herof ben collirium viride & rubeum, þat ben
forseid: & if þis suffisiþ not, þan it mote be kutt awey wiþ
instrumentis as miche as me mai kutte awei þerof, & aftirward cure him
with collirijs In þe kuttinge of vngulam be war þat þou kutte not þe
fleisch in þe corner of þe iȝe to depe; for if it were kutt to depe, his
iȝe schulde watre, & be ful of teeris al þe while he lyueþ. Also in
scabbe, sebel, & vngula, purgacioun is good, & blood leting; & þe
patient schal absteyne him fro alle swete þingis & scharp, for al þese
forseid passiouns comeþ of blood corrupt. Cateracta is water þat
falliþ doun bitwixe þe .ij. skynnes of þe iȝe & abidiþ tofore þe place
þat is clepid pupilla, þat is þe poynt of þe iȝe. & þan it defendiþ þat
a man mai not se; & it is clepid cataracta, bi þe liknes of an
instrument þat is a mille & sumtyme þis passioun bigynneþ, & sumtyme
it is confermed Signes of þe bigynnynge ben þese It semeþ to þe
patient þat he seeþ briȝt þingis tofore him, & him þinkiþ þat oon þing
is .ij. þingis or þre & sumtyme it semeþ to him þat þing þat he seeþ
to be ful of holis & sumtyme þese þingis mowe come of yuel


 

disposicioun of þe stomac, & þan it is not so greet drede þerof; for
whanne þe stomac is curid, þese signes wolen go awei In þis maner þou
schalt wite wher it come of þe stomac or of þe iȝe If þese signes
comen whanne þe stomac is ful, & whanne he is fastynge & þei come not,
it is a signe þat it comeþ of þe stomac And if it is in hise iȝen
contynuelli, þan it comeþ not of þe stomac, but it is sijknes of þe
iȝen Also purge him oones wiþ pululas cochias, & if it is neuer þe
bettir, þan þou miȝt wite for certeyn þat þe passioun comeþ of þe
stomac. And if þis passioun haþ longe durid in a man, & if þou miȝt no
þing se in his iȝe, þan þou schalt wite for certeyn þat it is a
bigynnyng of cataracta Whanne cataracta is confermed, it schal not be
hid to a mannes witt þat is vsid in þe craft. & in þis manere þou schalt
knowe it: þou schalt se a maner colour vpon þe poynt of þe siȝt of þe
iȝe, þat wole sumtyme be whit, & sumtyme in þe colour of askis, &
sumtyme a litil grene: & þis stoppiþ al a mannes siȝt 

Þis maner siknes schal be helid wiþ phisic or it be
confermed. & whanne it is confermed, it mote be curid wiþ a mannes hand.
Þe patient mote absteine him fro sopers & fro al maner fatte potagis, & from al maner
moiste fruitis, & fro al maner fruitis þat engendriþ moistnes saue he
schal vse hote þingis, & he schal ofte be purgid wiþ pillis cochie
rasis, þat is þe beste þing laxatif þat mai be for iȝen, & þan make a
collirie of gallis of beestis þat is maad in þis maner. ℞, fellis grue,
fellis stelionis, fellis hirci, fellis anticipitris, fellis aquile & perdicis, & alle þese
gallis ben drie, & take herof .x. partijs, euforbie, colloquintide, ana.
partem .j, grinde all þese & tempere hem wiþ þe iuys of fenigreci & make
þerof pelottis. & whanne þou wolt worche þerwiþ, resolue oon þerof wiþ
water of fenel distillid, & leie it in his iȝe twies on þe day . 
Anoþer liȝt medicyn þat is preued Take askis of vynes & sarce hem &
make þerof lie with good whit wijn, & lete it stonde in a glasen vessel,
& lete it clarifie þerinne. & þis is a good collirie þerfore, for þe
more cold þat cataracta is, þe bettir þis medicyn is þerfore And if
cataracta be so confermed þat it stoppe al þe liȝt, þan it
is incurable wiþ medicyns, & also þer ben manie oþere incurable. And
if it so be þat he se not, þan make him close his iȝen togidere, & frote
al softe vpon þe iȝe lid þat is soor; & if it be in boþe his iȝen, þan
serue so boþe, & þan lete him opene his


 

iȝen sodeinli anoon, & loke if þe poynt of þe iȝe bicome whit, & if it bicome not whit, þan it
is of .ij. þingis; ouþer it is opilacioun of þe nerue, þat comeþ fro þe
brain & is holow & defendiþ þe siȝt, or it is cataracta þat is greet &
stoppiþ þe nerue, & stoppiþ þe weie of þe spirit þat it mai not come to
þe poynt of þe siȝt þat is clepid pupilla If þou frotist his iȝe as it
is forseid, þan lete him do vp his iȝe hastili, & þou schalt se þan vpon
his iȝe a whit þing as it were a peerle, þan þou miȝt sureli worche wiþ
instrumentis of cirurgie First þou schalt make þe pacient sitte vpon a
stool tofore þee, & þou schalt sitte a litil hiȝer þan he, & his iȝe þat
is hool þou schalt bynde faste þat he ne mowe no þing se þerwiþ, & þan
þou schalt haue in þi mouþ a fewe braunchis of fenel, & þou
schalt breke hem a litil with þi teeþ, & þan þou schalt blowe in his
iȝe .ij. siþis or iij. þat þe fume of þe fenel mowe entre into his iȝe 
Þan þou schalt haue an instrument of siluir, schape in the maner of a
nedle, and it schal sitte in a greet hafte þat þou mai þe bettir hold it
wiþ þin hand, & þan þou schalt bigynne aforȝens þe lasse corner of þe
iȝe, & þou schalt putte in þin instrument anoon to þe corn þat is in þe
iȝe, & whanne þou seest þe point of þe instrument vndir þe corn, þan lete þe point of þin instrument goon anoon to þe
water þat is gaderid tofore þe iȝe And whanne þou hast broken þe place
þat þe water was ynne, þan presse it adounward, & drawe out al þe watir
þerof clene, & if þer come more watir þerto, þan þou must reherse þis
werk aȝen. & if þer come no more watir þerto, þan þou schalt leie vpon
his iȝe a plastre maad of þe ȝelke of an eij wiþ þe white, & bole leid
vpon lynnen clooþ & binde vpon his iȝe, & lete þe patient be in a derk
place, & he schal heere no


 

greet noise, & he schal not traueile wiþinne .viij. daies, & he mote be
kept so þat he cowȝe not & fro wraþþe Sumtyme þe poynt of
þe iȝe siȝt is stoppid wiþinneforþ, & þan he schal neuere be curid
þerof; ouþer it wole be greet maistrie for to cure it. & if it mai be
curid, þis is þe cure þerof: þou muste purge him with pigra rasis, & wiþ
pululis cochijs þat rasis made, & þei muste be ofte ȝeue, & þou muste do
in his iȝen drijnge collirijs & oþere driyng medicyns Ouþer it mai
come of causis withoutforþ as of smitynge & þat mai liȝtli be curid 
First þe patient schal be lete blood, if age mai suffre it & oþere
particlis þat be forseid, for blood letynge wole helpe for to avoide
awei þe enpostym, & þan þou schalt make him an enplastre wiþ oon of þese
medicyns, & it schal be bounden þerto softli ℞, mele of beenis þat be
sotil & grinde it wiþ wiþi leeues smal Also take mele of beenys &
flouris of camomille & þe rote of altea .ȝ. ij., & also biteine .
 .j., absinthium .ȝ j. & seþe hem in water & make þerof an
enplastre & lete þe patient reste, probatum est.

 Ordecilus is a litil swellinge, & is long & smal & comeþ to a child
whanne it is bore, & þis passioun wole sitte in his iȝe
liddis þe cure herof is for to lete hem blood & purge him of humours
corrupt, & do þerto þis medicyn: medle aloes with licio & make þerof a poudre Also þou
schalt anoynte him wiþ storax liquida & anointe him þerwiþ Also
resolue a litil opoponac in water, and make an enplastre þerof & leie
vpon the place, & þe same þing doiþ diaquilon, & or þou leie ony plastre
þervpon, þou schalt make a fomentacioun wiþ hoot water.

 Grando & nodus. Grando is as miche to seie as an hail stoon, & nodus
is a knotte, & þus comeþ in þe iȝe liddis, & sumtyme it wole schewe
wiþinneforþ, & sumtyme wiþoute. & whanne it schewiþ wiþoutforþ, opene it
& leie þeron diaquilon & oþere þingis for to consume þe mater. & if þis
suffise not, þou schalt take it wiþ þi .ij. fyngris & drawe it harde, &
þan kutte þe skyn þeron & drawe him out, & þan þou shalt soude it wiþ þe
white of an eij & oþere þingis þat ben soudinge 

 ffistula lacrimalis, þat is as miche to seie as a
feestre wiþ


 

teeris Þis comeþ in þe corner of þe iȝe next þe nose, &
engendriþ þere & makiþ a þing as greet as it were a pese. & if þese
humours leeue þere longe þei wolen rotie & þei wolen make vlcus þere, &
þer wole come manie teeris þerto, and þei mai not be maad drie, & þis
mai leeue þere so longe þat þer wole engendre a feestre þerof. & but if
þat feestre be curid while it is freisch, it wole rote þe boon, & þe
lenger þat it wexiþ oold, þe worse it wole be for to cure. Þe firste
bigynnynge of þis cure is for to avoide þe heed wiþ cochijs & wiþ pigra,
þan do þeron þis collirium ℞, aloes, thuris, sarcocolle, sanguinis
draconis, balaustie, antimonij, aluminis, ana, floris eris a litil, as
miche as wole be þe fourþe part of oon of þe forseid. & make of alle þes
sotil poudre & distempere hem wiþ reyn water or wiþ water of roses, &
caste it in þe corner of his iȝe, but þe place schal be maad drie first.
& þan þou schalt do þerto oon of þe mundificatiuis þat schulen be seid
in þe antidotarie, or þis medicyn þat is aproued Take clene
mirre .ȝ .ij. & make þerof poudre & make it þicke wiþ þe galle of a
boole, þat it be as þicke as it were an oynement, & leie it
vpon lynnen clooþ & leie þis þervpon, for þis wole soude þe place & make
it clene If it so be þat it be not curid with þis medicyn, þanne it
is a signe þat þe boon is rotid, & þan þou muste opene þe skyn & vnhile
þe boon, & touche þe boon wiþ an hoot iren as fer as it is rotid &
þanne leie þervpon buttir or grese þat þe scar þer mowe falle awei, &
þan þou muste reherse þe cauterie aȝen. & þanne leie þervpon buttir, &
þus þou muste do til þe boon be clene, & þan leie þervpon oile of rosis
hoot medlid wiþ ȝelke of an ey til al þe brennynge falle awey. & þan
drie þe place with drijnge medicyns, & þan regendre fleisch & soude it,
& þou schalt wite þat þer is noon so good maner medicyn as þis is For
if þou wolt leie þerto ony corosif water, þat wole brenne forþere þan it
schulde & also it were greet perel for þe iȝe & þerfore it is good for
to worche as it is aforseid 
seyth þat yf þe bone be schauen with Instrumentis þat all þe corupcion
is seldome taken awaye, wherefore þe corupcion comyth ayen bycause of þe
partie whiche leuyth behynde corupt. He seyth also þat alþouȝ the
corupcion be taken away neuer so well, yet nature departith a litell
follikell þerfro aforne þat þe flessch mowe be faste knyt other soudid
to þe bone and what tyme þe bone is touchyd with an hoot Iryn, þanne all
þat is corrupt disseuerith fro þat ys hoole, and þe complexion of þe
place is tempered.]


 

Of þe passioun of eeris.

As it is aforseid þat nerues comen fro þe brain to þe iȝen in þe same
maner nerues comen from þe brain & goiþ into þe eris & makiþ heerynge &
ben instrumentis of witt. Þe hoolis in a mannes eeris ben
maad in a deep holowe boon, & it was bi þis skille þat it schulde
vndirstonde sownynge, & þat þe sowne schulde not come into þe brayn
anoon, but alitil & alitil bi degree, & also for þis skille þat þe coold
eire ne þe hoot eire schulde not sodeinly entre yn; & þe wei þat goiþ
into a mannes eere, ne goiþ not riȝt forþ, but hidir & þidir, for if þe
weie were riȝtforþ, it wolde þe raþere be hurt of al maner þing Þe
eere was maad of cartilaginis þat is hardere þan fleisch & neischer þan
boon, þat it miȝte be pliaunt. & if þei schulde be maad oonly of
fleisch, þei schulde haue noon sustentacioun for to bere hem vp. & if
þei hadden be maad oonly of hard boon, þei miȝten not haue be meued, &
þerfore itt was moost nede þat þei weren cartilaginous: þat is as miche
to seie as maad of gristle þat is neischer þan boon & hardere þan
fleisch. To þis lyme þer comeþ manie sijknessis, & summe þerof falliþ
for cirurgie as apostimes & vlcera, & summe falliþ to phisik as greet
sownynge in þe eeris & sibillus, & defaute of heeringe &
deefnes. Akynge of þe eeris sumtyme is an yuel, &
sumtyme harme fallynge þerto & þerfore it is mi purpos for to speke
boþe of sirurge and of phisik in þis chapitre. Alle þe sijknessis of
þe eeris moun be take in þis maner, as akynge of eeris. Ouþer it is
apostym & without vlcera, or it is wiþ enpostym & vlcera; þan it is of
yuel complexioun & hoot; þat þou miȝt knowe bi scharp
akynge & reednes of þe place. & þan þou schalt cure it wiþ castynge into
þe eere oile of rosis, boylid hoot as he mai suffre, wiþ þe .iiij. part
of vinegre & if þe akynge go not awei in þis maner, þan þou schalt do
þeron a litil of opium And if it come of yuel complexioun þat it be
coold, as coold wynd or of coold eire entrid þeron, þis þou miȝt knowe
bi greet cooldnes in þe place, & þan þou schalt cure him wiþ þingis þat
schal be cast into þe eere, watir of maiorana, or oile of lilie, þat þou
schalt fynde þe composicioun in þe antidotarie. & in þis maner hoot oile
schal be putt in his eere &


 

no coold þing, & þou schalt stuwe þe pacient Sumtyme it
comeþ of sum þing þat falliþ in his eere as a worme or a corn or a
stoon, or watir; þis þou schalt knowe bi þe tellinge of þe pacient; for
if þer be ony þing wiþinne, me mai se it. If it so be þat þer be falle
yn ony stoon, þan caste into his eere oile of rosis, or oile of
almaundis, & if þer be falle yn ony corn, þan þou schalt do noon oile in
his eere; for it wole make þe corn wexe greet. Make a litil instrument
of tree or of sum oþer þing & wete it in terbentyn & putte it into his
eere, & touche þerwiþ þe stoon, ouþir þe greyn, & þan it wole cleue
þerto, & þan drawe it out Also smite his eere wiþ þe pawme of þin
hand, & bi hap it wole falle out þerwiþ Also sette a ventuse wiþ fier
vpon þe hoole of his eere, for þis sumtyme wole drawe out a corn ouþer a
stoon. If þer entriþ ony worme into a mannes eere, þan
fille his eere ful of flact watir, & þan drie it And if þis
suffisiþ not, fille his eere ful of oile of almaundis þat ben bittir; &
if þis suffisiþ not, þan do in his eere iuys of calamynte.

 If þe akynge come of humouris gaderid to apostym, þat þou 
miȝt knowe bi greet akynge, & akynge of his pous, & bi þe swellynge of þe place, þan þou muste
bigynne for to aswage þe akynge wiþ oile of rosis, & lete him blood in
þe heed veyne in þe same side. If it so be þat he mai not be lete blood,
for sum cause þat lettiþ, þan garse him vpon his schuldris, & putte in
his eere oile of rosis wiþ a litil vinegre. If þee þinkiþ þat þe mater
comeþ of colre, þat þou schalt knowe bi signes þat ben forseid, þan
purge him wiþ a decoccioun of mirabolanorum If þe mater be not
aswagid, ne þe akinge do awei, þan bigynne for to leie mussillaginis of
fenigrec & of lynseed, & rotis of altea, wiþ wommans milk, & do it flat
 into his eere & vpon þe eere
leie an enplastre þat it hile al þe eere, maad of lynseed, & barli, &
rotis of altea, & of lilie, & medle hem with gandris grese & grese of an
hen. & þis cure þou schalt contynueli do, til þe quitture come out of
his eere, & þe


 

akynge aceesse. & þan þou schalt cure it riȝt
as vlcera of þe eeris ben curid, þat schal be seid here aftir Also if
þe mater þat makiþ þe enpostym come of cooldnes, & þat
falliþ ful seelde, but if it come in an old man, & þat þou miȝt knowe bi
þe akynge & bi þe cooldnes of þe place, þan þou schalt bigynne to avoide
him wiþ pillulas cochie & wiþ a clisterie. & caste into his eere oile of
lilies, & resolue in þe same oile .. euforbij ouþir .ȝ.
j. de turbit, & anoynte al aboute his eeris wiþ þe forseid oile of
lilies, & leie þer-vpon wolle vnwaischen, & make him a fumigacioun to
his eere wiþ hoot water in which schal be soden maiorana & calamynte. &
if þis suffisiþ not, leie þer-vpon an enplaster or an oynement, & of
garleke, & rotis of lilie soden to-gidere & grounden wiþ butter, & do
þerto leuayn, & do þerto oile of lilie or of camomille, & a litil
vinegre, & make an enplastre and leie vpon his eere, for þis enplastre
rotiþ coold mater & drawiþ it out, & if þou miȝt se ony place in þe eere
þat quitture is gaderid on, þan it is good to opene þat place & drawe
out þe quitture as it schal be seid heraftir. & þan þou schalt cure it
riȝt as þou schalt cure vlcera þat schal be seid herafter.

Sumtyme akynge of eeris comeþ of gret wynd & sound in þe
eere, & noise & wynd þat comeþ of þe heed & falliþ into þe eeris. Þis þou miȝt knowe liȝtly, for wiþ þe akynge he schal
haue a maner noise in his eeris & pipinge & þe cure herof schal be
avoiding of greet humours, & þou schalt caste into his eere oile of rue,
& in þe same oile schal be dissolued a litil castor, & he mote kepe him
fro al þing þat engendriþ wynd.

 Also akynge of þe eeris comeþ of vlcera þat ben wiþinne in þe hoole of
þe eere, & sumtyme þei comen of an enpostym goinge tofore. & þe signes
herof ben akynge & cours of quitture þat stynkiþ. & þe more stinking þat
þe quitture is & þe more departid fro whit colour, þe worse it wole be
to cure ffirst þou schalt make clene his heed with cochijs & wiþ
pigra, & þan þou muste do mundificatiuis to his eere & drijng þingis. &
be war þat þou worche not as .G. seiþ þat summe worchiþ: þei leide þerto
an oynement þat was good for woundis, & alwey þe patient hadde þe more
penaunce, &
þe sijkenes woxe more & more & þerfore .G. axiþ what is good þerfore And .G. seiþ: who þat seiþ þat it schal be curid wiþ


 

drijnge þingis, he seiþ fals; for drijnge þingis constreineþ, & apostym
is constreynyng And summen han now newe rulis: þat wiþ contrarijs
contrarie þingis schulen be curid In þis maner þou schalt worche. Make
poudre of mirre, & of aloe, & olibani, & sanguis draco ana, & take oon
tent & wete it in hony, & folde þe tent in þe poudre, & putte þe tent in
his eere anoon to þe botme & if þe tent mai not come to þe botme
þerof, þan dissolue þe forseid poudre wiþ watir & hony, & caste it yn 
If it so be þat vlcus be swiþe cold, þan þou schalt cure him in þis
maner Take þe rust of iren, & grinde it smal, & leie it in an erþen
vessel with vinegre, & boile hem togidere, til þe rust bicome drie. &
þus þou muste do ofte tyme. & þan þou muste poudre it aȝen, & seþe it in
vinegre aȝen til it bicome þicke as hony, & þan do þis in his eere, for
þis wole hele vlcera, & þis wole drie þe moistnes þerof, & þis wole do
awey þe akynge And take hony .ȝ. .x., vinegre ȝ. viij., & boile hem
liȝtly at þe fier til it be wel skymed, & þan do þerto .ij. of vert de grece, and 
medle hem wel togidere, & wete herynne a tent, & putte it in his eere, &
þis is good for vlcera þat ben oold.

 If a man be deef, þan it comeþ of summe of þe forseid causis, &
principali of longe akynge; also it comeþ of child bering, & þanne it is
incurable Also if it comeþ of humours þat stoppiþ nerues, & þe cure
herof is for to purge him wiþ cochijs & pigra, & caste in his eere oile
of bittir almaundis & oþere medicyns þat ben openynge. & oon þerof is
þis Take pulpe colloquintide .ȝ .j., castor, aristologia rotunda,
succi absinthij ana ȝ. , euforbij .. j, costi
grana .xv, & make herof smale pelottis, & dissolue oon herof wiþ oile of
almaundis þat ben bittir, & do it in his eere; saue þou schalt make him
a fumigacioun tofore wiþ a decoccioun of sanbuci, absinthij, sticados 
Also take whit oile .ȝ .j., & grynde hony & oile togidere If þe
passioun comeþ of defaute of spiritis, þanne putte herof in his eere, &
þanne he schal be baþid & haue reste, & vse metis þat engendriþ good
blood, & he schal heere sotil voicis for to make him haue heerynge &
summe seien þat þe fatnes of grene froggis, þat lyuen among
trees; take hem & seþe hem, &
gadere þe fatnes of hem & caste in his eere, for þis haþ vertu for to
make men heere. Also take a litil garlek & make it clene, & do þerto
þe .iij. part of tartre, & grinde hem smal togidere, & boile hem in
vinegre, & whanne it is coold þan coole it, & of þis vinegre leie hoot
to his eere 


 

Of þe passioun of þe nose & anothamia.

As we haue bifore seid þat þer ben .ij. hoolis in þe nose þat þe brayn
is purgid þerbi of superfluite. & þe nose is not neruous, & þe nose is a
propre instrument for to smelle. & þese .ij. hoolis in þe nose ben maad
fast in þe scolle. & in þat place is ordeyned a þing þat is clepid
colatorium, & eir is gaderid þerinne þat makiþ vertu of smellynge. & þoruȝ
þat place þe superfluitees of þe brayn ben pourgid, & þer is oon hoole
þerof þat goiþ toward þe mouþ. & þe nose is maad of .ij. boones in þe
maner of a triangle in þis maner.


. þe scharpe eendis þat ben aboue ben ioynynge wiþ þe boones of þe iȝen.
& þe boonys of þe nose þat ben bineþe ben cartilaginous for þe causis
þat ben forseid. 

 quod in vocum et tonorum
modulationem remanet absolutum: quare voces & toni inde magis exeunt
absoluti. 

In naso vel naribus plures concurrunt egritudines. Nam ibi fiunt
pustulæ, vlcera, caro superflua, polypus, cancer, fluxus sanguinis,
fetor, & olfactus priuatio.

Pustulæ fiunt vt plurimum ab adustis humoribus, et sunt cum punctura &
ardore. Et cura est phlebotomia & corporis euacuatio, et iniectio
albuminis oui cum oleo ros. in simul agitatis. Pustulis fractis, fiat
vnctio cum vnguento albo Rasis.

Vlcera quoque si calida fuerint, curantur eodem modo. Si frigida, cum
lauatione vini et mellis, & cum vnguento apostolorum, et cum vnguento
viridi dicendorum.

Caro superflua remouetur cum instrumentis chirurgicis; si non potest
tota cum instrumentis remoueri: remouetur residuum cum puluere
asfodillorum & cum vnguento viridi, & apostolorum, & cunctis
mundificantibus: & remotis superfluis cum unguentis solidantibus compleatur.

Polypus dicitur a polypo pisce: cuius malitiosa est astutia: quia quando
vult piscibus saturari, ascendit saxum quod est in litore maris: & ipsi
multum assimilatur, pisces fatigati videntes saxum, non aduertunt de
polypo propter similitudinem: sed volentes quiescere, salliunt de mari:
polypus illos absorbet: & in eius conuertit nutrimentum. Sic iste morbus
cum naso magnam habet affinitatem: quoniam eius materia est catarrhosa
frigida grossa descendens a capite: & in via propter eius grossitiem &
tenacitatem hæret naso seu substantiæ nasi inuiscata: et humores capitis
agitatione moti naturæ volentes descendere, & exire, materiam ibi
recipiunt congregatam:


 

quæ humores illos in suam conuertit malam naturam: et ex ipsa quotidie
augmentatur. Differentia vero est inter polypum & carnem superfluam:
quoniam caro superflua, non habet profundam tenacitatem cum nasi
substantia: nec cum ipso naso nimis assimilatur: immo potest de facili
segregari: polypus vero firmiter adheret cum naso: & non sine violentia
separatur. Quorum scilicet polyporum aliquis est curabilis: aliquis
incurabilis. Curabilis est substantiæ mollis & tractabilis: nec nasum
reddit durum: nec in colore nigrum seu fuscum: nec est multum supra
circa cerebri confinia inuiscatus. Incurabilis vero nasum reddit durum,
liuidum seu nigrum: & magnam profunditatem tenet, quam quanto magis
videris maiori nigredine maiorique participari duritie, maioremque
profunditatem occupare, tanto plus ab eo existima fugiendum: quoniam
naturam tunc tenet cancri: quanto plus eum curare niteris tanto plus
videbis eius malitiam augmentari.

Curabilis vero cura est secundum quod diximus in cura superfluæ carnis
quæ ibi consurgit cum ablatione sive cum instrumentis & cum vnguentis
mundificativis: & aliis quæ nouisti: præcedente semper corporis et
capitis purgatione: sicut multoties est ostensum. Cauteria quoque
secundum quod audies, multum valent ad polypi materiam consumendam. Eius
vero quem incurabilem diximus, non assumas curam. Si tamen rogaris
nimis, palliatiuam curam adhibe: sicut in cura cancri recolimus ostendisse.

De anatomia oris, & contentorum in ore, & passionibus doctrinæ tertiæ
tractatus tertii
Cap. iiii.

Totam vero oris concauitatem interius circundat panniculus qui continuus
est cum meri, & cum stomacho: quare accidit quod multæ res tangentes
palatum prouocant vomitum. Ad oris concauitatem duæ perueniunt viæ:
quarum anatomiam superius habuisti; in earum summitate est epiglottis:
quæ est creata ad perficiendum vocem: et ut seruet aliquid de aere
attracto ad anelitum. Hæc epiglottis ex tribus est composita
cartilaginibus: vna est eminens ante & dicitur clypealis & a laicis
dicitur guttur vel nodus gulæ: alia est posterius cum osse laudæ
continua et uocatur nomen non habens. Tertia
vocatur cymbalaris siue cooperturalis: &
continuatur cum nomen non habente: & cooperit clypealem: et ista
cymbalaris mouetur per eius musculos: quare cum homo comedit, viam claudit


 

canne pulmonis: & viam aperit oesophagi. Cum autem homo loquitur, aperit
viam canne pulmonis: & claudit viam oesophagi. Quare multoties accidit,
quod si homo comedens dicere vellet aliquid ignoranter: quod aliquid
viam intraret canne pulmonis: quare natura moueretur ad tussiendum: nec
cessaret, donec quod cannam intrauerat, esset ad extra expulsum.] til þat mete be out of his þrote, saue algate he schal couȝe til
it be oute. & þan aboue þis instrument is vuula þat is þe palet of þe mouþ & helpiþ for to make soun 
For þe wynd þat comeþ of þe lungis reboundiþ aȝens þe palet & makiþ þe more
soun. In þe holownes of þe mouþ is maad fast þe tunge, þat is maad of
whit fleisch, & neische, & of nerues, & veynes, & of arterijs, as it is
necessarie þerfore And in þe þrote of þe tunge ben .ij. wellis þat
spotil is gaderid þeron, & holdiþ alwei þe tunge moist Also in a
mannes mouþ ben .xxxij. teeþ, & þerof sittiþ .xvj. in þe cheke boon,
 & summen han but .xxviij. And for to
hile a mannes teeþ ben ordeined lippis, & ben as it were þe dore of an
hous, & helpiþ forto speke & to pronounce wordis Now to alle þese
lymes þat ben forseid: as þe palet of þe mouþ & a mannes tunge & þe teeþ
& þe gomis & þe lippis, alle þei han diuers passiouns.

 Vuula sumtyme wiþ cours of humouris sumtime gaderiþ an enpostym, &
sumtyme vuula wexiþ to long, & sumtyme
apostym of þe palet comeþ of hoot cause, þat þou schalt
knowe bi þe reednes of þe place & bi brennyng; & þanne in þe cure herof
þou schalt bigynne for to lete him blood in þe heed veyne, & purge colre
wiþ a decoccioun of fretis. & herof þou schalt make him
a gargarisme, & þerwiþ he schal ofte waische his mouþ: ℞, lentes,
balaustias, psidias, gallas, rosas, sumac, & boile þese wiþ .ij. partis
of water, & oon part of vinegre, & herof make a gargarisme Also þou
schalt leie to his palet poudre of rosis, & sandalis, & balaustiarum & a litil of camphre Þis is a good help þerfore
whanne þe palet is woxe long wiþ hoot humouris. If þer come an
enpostym of coold humouris, ouþer þat þe palet wexe long wiþ coold
humouris, & þat þou miȝt knowe whanne þe place is not reed, & if þer be


 

miche spotil in his mouþ, first þou schalt purge him wiþ cochijs &
pigra, & þan make him a gargarisme wiþ þis decoccioun: ℞, aceti partes
duas, mellis partem vnam, boile hem togidere & do þerto poudre of
mirtillorum & þe seed of
rosis & peletre & ȝinȝibere, & þan
make him poudre of pepir & sal armoniac, & make herwith a
fumigacioun wiþ enbotum. & if it be
greet to-swolle, & þan þou muste make consumynge þingis as diameron &
sappa michum If þe palet be recchid
along, & if it be so long þat it lie vpon þe tunge, þan þou muste kutte
awei as miche þerof as þee þinkiþ good, so þat it be nomore þan it
schulde be; & be war þat þou kutte not to myche þerof, for þer miȝte
come greet perel þerof: as his vois miȝte be apeirid þe while he lyuede,
& contynuely couȝinge, & his lungis miȝte be þe worse þerfore & also his
piys. & þerfore it is greet perel for to
kutte a mannes palet. 

 The tunge suffriþ manie sijknessis as pustulas and swellynge &
kuttynge, & ofte tyme a mannes tunge bicomeþ schorter þan it schulde be.
And þer is anoþer passioun þat is clepid fili ranulam & spasmum, & sumtyme a mannes tunge wexiþ to long.
 The curis of pustulis & vlcera schulen be seid
heraftir If þer come an enpostym or ony swellynge to a mannes tunge, &
it come of hoot humours, þanne þou schalt bigynne þe cure þerof in þis
 maner ffirst lete him blood in þe heed veine, & þanne
make him a decoccioun & a waisching as it is aforseid in apostym of þe
palet: & he schal holde in his mouþ þe iuys of letuse. & in þe same
maner þou schalt cure swellynge of a mannes tunge If þer come apostym or


 

ony swellynge of coold humouris, þan purge him with pillulis þat be
forseid of .G. makinge. Ther was a man þat his tunge was so
swolle þat it miȝte not be conteyned in his mouþ. & first I made him
purgaciouns & waischingis, & þan I made him consumynge þingis; & in þis
maner he was curid. Scissure is a passioun in a mannes tunge þat is as
it were kutting. & þat schal be curid wiþ þe iuys of malue soden wiþ
psillium & medlid wiþ sugre & sode, & herwiþ he schal waische his mouþ.
& he schal drinke water of barli, & his mete schal be hoggis feet wel
soden, & wiþ þe nerues of þe feet he schal frote wel his tunge. Also
þer is a þreed vndir sum mannes tunge þat he mai not put out his tunge as he
schulde, & also it lettiþ him to speke. Þe cure herof is for to kutte
þat þreed, & þan brenne him. & it is better for to make an
instrument of goold & brenne it þerwiþ, & kutte also wiþ þe same
instrument Also þer comeþ an enpostym vpon a mannes tunge of fleume
 & also of malancolie, saue of malancolie an enpostym comeþ
but selden Þese ben þe signes if it come of malancolie: þe place wole
be ledi ouþir blak. & þan do þou no cure þerto If it come of fleuma,
þanne frote wel his tunge wiþ salt, til þe blood come out þerof. & if
þis suffise not, þan frote it wel wiþ vitriol If þe spasme come in a
mannes tunge þat wole constryne þe tunge inward, þe cure herof is for to
holde oile of anete in his mouþ & of camomille hoot as he mai suffre, &
make an enplastre herof medlid wiþ hoot water, & leie it vpon his heed &
vpon his nolle hoot If his tunge bicome neische, þan þou muste purge
him wiþ pillulis fetidis, or with trocisco de turbit. & þan do þerto þis medicyn: ℞,
grana vij. numero, recentis & lucidi euforbij, & take vij.
figis & pare awei þe ryndis þerof & grynde hem wel togidere, & do þerto
as miche raw hony & medle hem togidere, & make herof þe
maner of a letuarie; & herof he schal take as miche as a bene, & leie it
vndir his tunge, whanne he were


 

fastynge Wiþ þis medicyn þe abbot of seint victor was maad hool; for
he miȝte not speke, & herwiþ his speche come aȝen. 

 Akinge of teeþ: sumtyme it comeþ of vijs of þe teeþ, & sumtyme of þe
gomis, & sumtyme it comeþ of vijs of þe stomac, & sumtyme it comeþ of
hoot mete, & sumtyme of coold mete. & if it come of hoot mete, make him
holde coold watir in his mouþ, & þat wole cure him anoon. & if it come
of coold mete, þan he schal holde in his mouþ hoot oile. & if a mannes
teeþ akiþ for sour þingis, þan he schal ete chese & portulacas, or he
schal gnawe wiþ his teeþ hoot wex If it come of vicis of þe heed or of þe gomis,
and þe cause come of hete, þat þou miȝt knowe bi reednes of þe place &
bi þe hete þerof, & þan þou schalt lete him blood in þe heed veine, &
þan þou schalt lete him blood in þe veine þat is vndir his tunge; & þan
he schal holde in his mouþ oile of rosis, medlid wiþ watir, 
ouþer coold watir & vinegre If þe akynge be so greuous þat it mai not
be take awei, þan aswage his akynge wiþ þis medicyn: ℞, seminis
iusquiami albi opij ana
 .j, seminis apij .j, grinde hem togidere & tempere
hem wiþ vinegre, & make þerof pelottis in þe greetnes of a pece, & leie
oon herof vpon þe tooþ, & þis wole do awei þe akinge þerof. & after þe
fourþe dai lete him holde in his mouþ oile of rosis, in which is
dissolued masticis. If þe akynge come of coold humouris, þat þou miȝt
knowe if þe place be not reed ne to-swollen, þan purge him wiþ cochijs
or wiþ pigra. & aftir þis he schal holde in his mouþ tiriacam
diatesseron. 
Also do þis medicyn in his eere in þe same parti þat akiþ ℞, olium
oliuarum . ij., aceti . j., coloquintidae, piperis ana .ȝ .j.,


 

& boile hem in a double vessel, & distille it in his eere flaisch
 Sumtyme a mannes teeþ ben
frete & ben holow, & þis comeþ of humours corrupt þat falliþ to þe teeþ.
& in þis maner þou schalt cure it ℞, olium . j., sansuci
 sicci, 
seminis sicute ana . boile hem togidere, & þan þou
schalt haue a cauterie wiþ .ij. pointis, & þou schalt haue
þe schap herof heraftir, & þou schalt make þe same instrument hoot in þe
fier, & þan putte it in þe forseid oile, & þan putte it in þe hole of
his tooþ, & be war þat þou touche not his gomys wiþ þe iren ne his
lippis: & þis medicyn þou muste reherse ofte tymes Þis medicyn wole
bringe water out of þe teeþ, & it wole do awei þe akynge. If þou
desirist to drawe out ony mannes tooþ wiþouten iren: ℞, cortices radicum
mori & piretrum ana, distempere hem wiþ vinegre & grinde hem wel
togidere, & drie hem in þe sunne, & departe liȝtli þe tooþ & þe fleisch
of þe gomis & leie of þe medicyn bitwixe þe tooþ & þe fleisch Also lac
titimalli distemperid wiþ flour of amidum Also make poudre of
peletre & lete it lie in vinegre in þe somer tyme, & kepe it; þis makith
neische, þat þe tooþ mowe be drawe out wiþouten ony iren If a mannes
teeþ ben blac, in þis maner þou schalt make hem whit ℞, farinam ordei,
sal ana, & leie hem in hony, & make þerof past & folde it in paper
 or in lynnen clooþ, & brenne it in a furneis. & þan brenne
schellis of eiren, & ciperi, aluminis ana partes duas, corticum citri
siccorum, camfer ana partem vnam, make herof poudre, and frote þerwiþ
his teeþ & hise gomis, & þis wole do awei þe blaknes of a mannes teeþ 

Of þe passioun in wommen brestis 

God almiȝti made in a womman tetis for þe norischinge of a child. & a
wommans tetis ben maad of fleisch þat is glandulous, & of veines, & of
arterijs, & of nerues, & ben but veines þat comen fro a wommans lyuere
to hir tetis & þe maris, as it is seid here tofore, & in what maner
blood turneþ into milk it is forseid. 


 

 In a wommans tetis comeþ manie passiouns ffor, as Egidius seiþ, þat
sumtyme þer comeþ þerto apostym of milk, & sumtyme vlcera And comounly
enpostyms comeþ of blood þat is drawe to þe tetis & mai not turne into
milk, or if a womman haue to miche blood, & it comeþ of febilnes of
vertu as it is aforseid in þe general chapitre of enpostyms. Þe cure
of an hoot enpostym in þe tetis ffirst þou schalt lete
hir blood in Basilica, or sette a ventuse vpon hir schuldris. & if þe
cause come of retencioun of menstrue, þan þou schalt ȝeue hir medicyns
for to bringe out þe menstrue, or þou schalt lete hir blood in þe
sophene, & anointe þe place wiþ oile of rosis, & þe fourþe part of
vinegre. & if þis suffise not, þan wete a lynnen clooþ in þe iuys of
solatri, &
whanne þou hast anoyntid þe place wiþ oile & vinegre, þan leie þis clooþ
þervpon. & loke þat alle þingis þat þou leist þerto be flasch hoot;
 for þer schal no coold þing
be leid þerto for þe place is neruous, for coold þing wolde greue it. If
alle þese medicyns suffisen not, saue þe mater bigynneþ to drawe to
quitture, þanne leie þerto maturatiuis. & if þou miȝt not do it awei wiþ
repercussiuis ne wiþ resoluynge þingis, & þou ne miȝt not make it
maturatif, þan it is drede lest þe womman bicome in a passioun þat is
clepid Mania. Þan hir heed mote be schaue, & ȝeue hir
confortif þingis for hir heed, & ȝeue hir sotil dietynge, & sche schal
drinke no wijn ne ete no fleisch. & þou muste worche ful
sotilli, ffor I say a womman þat hadde an enpostym in hir brest & come
of blood, & so I tauȝte hir for to do as it is
aforseid, & þo þer come a lewid cirurgian & repreuede me, & he leide
þervpon maturatiuis: & þe more þat he leide þervpon maturatiuis, þe more
þe mater wexide greet & þe more brennynge. & þe same cirurgian wolde not
heere my counseil & þe wommans freendis took more hede to þe lewid
cirurgian þan to me, & wiþinne .iij. daies Mania come to hir and was
oute of hir witt, & so þe frenesie fil on hir & þis pronosticacioun I
seide in þe bigynnynge, but þei wolde not leue mi wordis If it so be þat it make
quitture, þan opene it & do out þe quitture, & þan leie þerto a
mundificatif,


 

& be wel war þat þou putte þerinne no greet tent ne long, as manie
foolis doon; for a wommans tetis ben ful of nerues, & if þe nerues were
pressid wiþ ony tent, it wolde make gret akynge, & wolde lette þe cure
þerof. Also þer ben manie foli lechis, whanne þei fynden 
in a wommans tetis fleisch þat is glandelous, þan þei wene þat it be
wickid fleisch, & ben þeraboute for to drawe it out, & þan þei schendiþ
al þe substaunce of þe brest. Þou schalt worche wiseli & þou schalt
remeue noon herof, for as it is aforseid, al þe fleisch of þe tetis is
glandelous. & whanne þat is clensid wiþ mundificatiuis þan þou schalt
regendre fleisch, & þan þou schalt drie it If it be so, þat coold
mater gadere to enpostym in a wommans brest, & þat comeþ ful selde, loke
if þis mater come of fleume, & þan anoynte þe place wiþ oile of
camomille, & oile of lilie, & oile of anete, & a litil vinegre medlid
þerwiþ. & if it be ony nede first make hir a purgacioun, & if it resolue
not, þan leie þerto maturatiuis, & þan do as it is aforseid & if it so
be þat þe mater turne to hardnes & blak or ledi, þan þou muste be war
þat þou leie þerto no medicyns þat ben to hoot, for þer mai engendre a
cancre þerof ful liȝtli. & if it be so, þan be þou not þeraboute for to
make it maturatif, & do þou no cure þerto. & summen seien þat a womman
mai be curid for to kutte off al þe brest, & þat is al
fals. Saue þou schalt kepe þe place wiþ vnguentum de tutia, & sche mote
ofte be purgid, þat sche mowe lyue þe lenger. I-leue þe wordis þat I
seie; þouȝ I haue curid manie men of diuers empostyms, I miȝte neuere
cure a verri cancre, but it were in a fleischi place þere I miȝte kut al
awei wiþouten ony hurtyng of senewis & of veines & a wommans brest
is ful of senewis & veynes & arterijs. Vlcera þat ben in a wommans
tetis schulen be curid as it is aforseid in þe general chapitre, saue
herof þou muste be war þat þis lyme may not suffre so harde corosiuis
for þe greet tendirnes þerof, saue þou schalt do þerto medicyns þat ben
mundificatif & driynge It falliþ to summe wommen þat þe point of hir
tete ne goiþ not out, but ben al hid in þe tete so þat a child mai not
take it in his mouþ for to souke In þis maner þou schalt helpe it 
Take þe cuppe of an acurne, & þat is lyk to þe point of a wommans tete,
& do þeron terbentyn or pich, & make it hoot & leie it vpon þe point of
hir tete & binde it þerto faste, & þis wole drawe out þe
point of hir


 

tete. Also it bifalliþ to maidenes þat her tetis bicomeþ more þan þei
schulde be bi resoun, & þou schalt helpe hem in þis maner Take stonys
þat me whettiþ knyues on, & frote þese .ij. stones togidere in vinegre
longe, til þe vinegre bicome þicke þerof, & make it hoot & anoynte þer
wiþ hir tetis, & þan binde hem Þis medicyn defendiþ þat þei schulen
not wexe, & make hem bicome litil til þei come to her owne propre schap.
 Also take comyn & make poudre þerof, & medle it wiþ hony & vinegre;
and it worchiþ þe more strongli if þou medle þerwiþ bole armoniac &
terra sigillata; grinde hem & tempere hem wiþ vinegre, & make a plastre
þerof & lete it lie þeron .iij. daies, & þan þou schalt waische it wiþ
coold water And a womman be war herof þat sche haue no sich medicyn,
if hir brest schal wexe ony more. If þat milk be gaderid
hard in a wommans brest for hete, þanne þou schalt anointe hir brest wiþ
oile of rosis & vinegre, & þou schalt make an enplastre as 
of solatri, portulace, for þese herbis han propirte for to dissolue. 
Þis is a plastre þat wole dissolue mylk þat is congelid hard, and it
wole make þe mater of an enpostym maturatif ℞, mice panis, farina
ordei, fenigreci & seminis lini ana. j, radicis malue visci &
herbe veruce. ana. .j.;
seþe wel þese .ij. laste, & þan stampe hem wel alle togidere & tempere
hem wiþ oile, & make þerof a plastre & leie it vpon flasch hoot 

ffor brekyng of þe siphac & of his laxyng.

Anothamia of þe siphac is aforseid & sumtyme siphac is kutt, & sumtyme
it recchiþ along, & sumtyme it to-brekiþ wiþ lepinge, & sumtyme for
greet wepinge, & sumtyme for greet crijnge, & sumtyme for greet
traueile. If siphac be recchid aboute þe nauele ouþer aboute þe
heeris, þat þou myȝt knowe in þis maner: þe place wole be to-swolle an
hiȝ as it were an enpostym. & whanne þou touchist it wiþ þi fyngir, it
wole goon yn aȝen. & sumtyme it wole come aȝen, & it wole make noon
gurgulacioun Þe cure herof is but liȝt, & is wiþ a ligature & wiþ
enplastre þat schal be seid in þe brekinge of þe siphac. &
if siphac be to-broke, þou miȝte knowe bi þe greet noise, whanne þou
lest þin hond þervpon for to putte hem yn


 

aȝen. Þe cure herof is hard in an oold man. Þan
make him a braccal id
est a boond þat it be þe brede of .iiij. fyngris. & it mote be maad of
lynnen clooþ maniefoold, & þou muste make a plate of iren, as brood as þe brekyng is, &
þat mote be fooldid manie foold in þe forseid ligature, & it schal not
be round, but plain. & þou muste ordeyne þerfore fastnyngis tofore &
bihinde & in hise flankis, þat it mowe be holde algate in oon place, and
þou schalt make an enplastre for to leie vpon þe same place vndir þe
bindinge in þis maner ℞, glutinum piscium vel carte .. iiij,
picis grece .. .iiij, picis naualis armoniaci ana. ij,
kutte þese alle to smale gobetis, & do hem in . ij. of vinegre, &
 .iiij. of oile of masticis & lete hem lie þeron adai & anyȝt, &
þan melte hem in a panne & cole hem. & heron medle poudre mastic & thus,
& boli armoniaci, mummie, sanuinis, draconis, dragaganti, farine
fenigreci ana . medle hem longe togidere Ouþir take
 scropholarie þe rynde þerof & grinde
it wiþ grese, & make þerof an enplastre, & of þe same rotis make poudre,
& ȝeue him þerof eueri dai .ȝ .j. & . wiþ wijn Also ȝeue him
euery dai .ȝ .j & of poudre maad of þe rotis of valarian
temperid wiþ wijn. And if hise guttis falle adoun into his ballok
leþir, þe cure þerof schal
be seid in þe nexte chapitre 

Of hernia of þe ballokis 

This siknes mai be seid in manie maners In oon maner whanne a mannes
bowels falliþ into his ballokis leþeris, & þan it is clepid hernia
intestinalis Or þer falliþ watir into þe same place as


 

it were a dropesie, & þan it is clepid hernia aquosa Ouiþir þer comeþ
wijnd into þe same place, & þan it is clepid hernia ventosa. And sumtyme
þer wexiþ fleisch aboute & is greet, & þan it is clepid hernia carnosa 
And sumtyme þer ben veynes þereaboute ful of malancolious blood & wele
be gret as it were notis, & þan it is clepid hernia varicosa The
firste cause comeþ in þis maner: Dindimus, þat anathomia þerof is forseid, wexiþ wide for sum moistnes þat falliþ þerto, so þat
ȝirbus, ouþer þe bowels falliþ adoun in þe same place; and þis maner is
ofte seen. Ouþer siphac is to-broke in þe flank wiþ oon of þe forseid
causis in þe chapitre tofore & þoruȝ þe same breking þe bowels falliþ
adoun ouþir ȝirbus, & bitwixe dindimus & mirac þei fallen adoun into þe
ballok leþeris. & þis maner falliþ ful selden. Þis laste maner is
incurable wiþ ony medicyns, but wiþ kuttynge it mai be curid & sewid. &
who þat vsiþ sich maner boondis aforseid, but if it be in children & in
newe causis, it is al traueile in idil, & þe patient haþ greet penaunce
þerwiþ wiþouten ony profit. The firste may be curid & þe .ij. maner
is ful hard for to cure, & þerfore it is ful necessarie for a cirurgian
for to knowe alle þe maners herof & anathamiam as it is forseid lest he
falle in errour. Þer ben manie men þat ben hardi for to entermete of
þese curis þat knowen not þe maner of þe sijknes ne þe diffence þerof, &
þerfore þei falliþ aldai in errour. & þe lasse good þat þat
þei kunne, þe raþere þei wole entermete of sich an hard cause. & þis
cause is ful perilous I haue seen manie wise men þat coude do þis cure
ful wel, & ȝitt þei wolde not entermete þerof Þerfore þou muste take
consideracioun sotilli, where þe bowels falliþ adoun þoruȝ þe brekynge
of siphac ouþir þoruȝ dindimum, & þat þou schalt knowe in þis maner: 
In þe firste caas þe bowels or ȝirbus falliþ doun sodeinli wiþ
agreuaunce, & þan þou miȝt fele his bowels or ȝirbum in þe botme of þe
ballok leþir, & þan þer is but oon skyn to-broke, & þat is mirac. &
whanne þou wolt putte yn þe bowels aȝen, þou miȝt fele in what place þei
goon in. & whanne hise bowels ben ynne, þan lete þe patient stonde vp, &
hise bowels wolen falle out sodeinli aȝen, & þan þou miȝt fele in what
place þei comeþ out In þe .ij. caas ȝirbus or þe bowels, or boþe comen
adoun alitil & alitil, & makiþ miche gurgulacioun, & þe wei þat þei
comeþ out is algate sumwhat greet in dindimo, & þat wole not be put yn
whanne þe bowels ben putt yn, saue wiþ greet penaunce & in
longe tyme. & whanne þe bowels falliþ þoruȝ dindimum, he makiþ þe ballok
leþir neuere þe lengere, & þis is a good


 

knowinge: whanne þou hast take kepe of alle þese priuitees, þan þou miȝt
wite wherof þe cause is. Whanne þe bowels falliþ adoun þoruȝ a
fissure, id est þoruȝ a brekynge, þan þou schalt not traueile forto
worche wiþ plastris & wiþ boondis þat ben forseid, but if it be in
children & in causis þat ben newe. & if þe brekynge be but litil, þan
þou miȝt make .v. cauterijs vpon þe skyn wiþoutforþ, so þat þe cauterie
perse mirac, for þat wole make an hard drowing vpon þe brekinge & it
wole not suffre þat þe bowels schulen not falle adoun þoruȝ þat place,
so þat þe brekinge be but litil. If it so be þat þe bowels falle adoun
þoruȝ dindimum, þan men haueþ diuers curis. Summen leien a corosif vpon
þe ers wiþ dindimum, a medicyn corosif, til þe skyn wiþout be frete, til
þou mai se dindimum, & þan aftirward he fretiþ dindimum; & summen drawiþ
awei a mannes ballokis, and summen drawiþ not awei, but bi
þe wei of þe corosif þe ballokis wolen rotie afterward Also summen
maken punctual cauterijs in þe maner of a cros vpon dindimum, & þan
aftirward heliþ it vp Summen kutten þe hiȝer skyn wiþ a cauterie, & þei streyneþ dindimum, & þei bindiþ it
wiþ spago Sum worchith in anoþir maner: first, þei kuttiþ þe skyn
aboue, & þan þei makiþ cauterium aboue vpon dindimum in summe partie, &
in sum parti þei leeueþ hool. & þis maner is lasse worse þan þe toþer
þat ben forseid Summen ficchiþ .ij. nedlis in dindimum wiþ double
þreed & crossiþ þe nedlis togidere, & þan þei takiþ þe þredis & leiþ
þervpon martencium, 
til al þe skyn þat was take wiþ þe nedelis be rerid an hiȝ. & oþer men
han diuers werkis þat I hadde not certeyn, for alle maners þat I heere
þerof ben disseyuable For sumtyme whanne a man haþ miche traueilid
þoruȝ, þing þat he haþ do brekiþ aȝen, & þan it wole be worse þan it was
raþer. & among alle þe maners þat ben, þat is worst þat is doon wiþ
medicyn caustica, for medicyns caustica for þe grete venym & malice
 þat it haþ, makiþ greet akynge, & is cause to make an
enpostym in dindimo, and þoruȝ þe agreuaunce þat dindimo haþ, siphac mai
be agreued & diafragma. & fro diafragma it mai go to
þe brayn, þat is þe welle of alle nerues, & so þe man mai falle in a
spasme, & þan he is but deed. O þou wrecchid leche, þat for a litil money


 

puttist a mannes lijf in perel of deeþ for þe lawe seiþ, it is better
þan ony gold or siluer, for þou for a litil money makist him in perel of
deeþ For a man mai lyue vn-to þe tyme of his ende for þis passioun. &
þerfore I wole counseile to kutte no man Saue bi my counseil þei
schulen make a ligature as it is aforseid in þe brede of .iiij. fyngris
of lynnen clooþ or of sendel, as I haue tauȝt hertofore. & make þat enplastre
þat is forseid, & teche him good regimen & good dietynge & þouȝ he be
not curid wiþ þis medicyn he schal lyue neuere adai þe lenger, ne þe
lasse while þerfore I say .ij. men þat hadden þe passioun, & þat oon
was .lx. winter oold, & his bowels fel out as it is for seid, & it was
ful hard to bringe hem in aȝen, & I made
him sich a boond as it is aforseid & a plastre, & tauȝte in what maner
he schulde diete him-silf. & I seide to him if he louede his owne lijf
he schulde go to no man to kutte him. & he was glad of my counseil, & he
bar þe forseid bond & þe enplastre .ij. ȝeer contynueli, dai & nyȝt, &
wiþinne þat tyme he was hool, & ȝitt I wiste not wher he schulde be hool
or no & þat oþir man was .xl. wintre oold, & þer fel so greet plente
out at his bowels, þat þei miȝte not be putt in aȝen, til þe pacient
were sett in a baþ. & þo I putte hem in aȝen & I toolde of þe perel of
kuttynge, & he bad me make sich a boond, & I made him oon & þe enplastre
þat is forseid. & I tauȝte him how he schulde kepe him-silf, and how he
schulde diete him-silf. & wiþinne a litil tyme he come to me, & seide
þat he was almost hool, & þat he wolde were his boond no lenger. & þo I
repreuede him, & seide þat he schulde not be hool, but if he weride it
lenger In þis maner þou schalt teche him for to kepe him-silf: he
schal algate were his boond & his plastre, saue if he haue greet
penaunce þerwiþ whanne he goiþ to his bed aneuen he mai
vndo it And he schal in no maner ete no growel ne
raw fruit, ne no mete þat makiþ inflacioun And he schal drinke no newe
wijn, & he schal ete no greet saule, and
whanne he haþ ete þan he schal reste him-silf. & he schal not arise, but
if his ligature be faste bounden, & he schal not lepe, & he schal not
crie ne renne, & he lepe vpon an hors softli. & whanne he sittiþ at


 

priuy he schal not streyne him-silf to harde, & he schal ete no mete þat
wole make him costif. & if he wole ony þing traueile, he schal do it þe
while he is fastynge. & if he wole holde alle þes preceptis he mai be
hool & þis medicyne is certeyn, for he schal herfore lyue neuere þe
lasse while.

 If hernia be watri, þis is þe signe þerof, þat his ballok wole be heuy
& schynynge, & if þou pressist it wiþ þi fyngir þou schalt fele watrynes
þeron ffirst þou must loke wher it be litil or myche — —
& þan medicyns þat ben consumynge & driynge suffisiþ Þerfore þat þou
schalt fynde here aftir in þe chapitre of þe droþesie. If the mater be greet, þan avoide awei þe mater wiþ kuttynge & wiþ
cauterijs. But if þou make cauterijs, þe watir wole come aȝen þerto, &
þe cauterijs wolen lette þat þer schal no more mater come þerto. If þe
mater be of wynd: þat þou myȝt knowe bi inflacioun þat is not ledi
colour & bi
felynge wiþ þi fyngris, if þou felist no watrines þeron, ne heuynes; þe
cure herof is with electuari maad of greynes of lauri & oþere þingis þat
schulen be said in þe chapitre of þe dropesi in tympanido. If it be superfluite of fleisch, þat
þou miȝte wite wiþ þi fyngris, it wole be hard, þe cure herof mai not be do, but if þou kutte þe skyn
þat is wiþoute & drawe out þe mater, & þan soude it, & if it be in þe
oon part hard & callous, & in þat oþer part neische, þan it is better
þat þou sette noon hand þeron, & principali if it be blac & ledi. 
Varicosa schal be curid wiþ gotis whey, & with epithimo, & wiþ
purgaciouns of malancolious blood, & þan leie þerto þingis þat ben
wastynge 

 Of a stoon in þe bladdre & reynis 

Astoon in a man is engendrid of plente of grete humouris
wiþinne a man, as we moun se an ensample wiþoutforþ of oþere þingis, in
þe maner þat men brennen tilis in a furneis. Þei maken first þe tilis of
strong cley þat is viscous, & whanne þei han schape it as þei wolen, þan
þei leie it in þe sunne to drie & þan þei doon hem in a furneis wiþ
fier. & þe stronger fier þat þe


 

tilis han, þe stronger þei wolen be, & riȝt so in a mannes bodi, whanne
a man haþ miche viscous matere in his bodi & mai not be putt out for
febilnes of expulcioun, & þan scharp hete specialy in þe reines falliþ
to þat mater & makith it hard, & in þis maner engendriþ þe stoon in þe
reynes. Also in children a stoon engendriþ in her bladdre; for þe
reynes of a child ben not so hote as a mannes In þis maner þou schalt
knowe wher þe stoon be in a mannes bladdre or in his reynes If þe grauel of his vrine be whit:
þan þe stoon is in þe bladdre And if þe grauel be reed, þan it is in
his reynes 
Summen þat ben hardi wolen asaie for to cure a man wiþ kuttynge þat haþ
þe stoon in his reynes; for þei knowiþ not þe perel of
woundis þat falliþ in þe reynes þat I haue aforseid, & þan þei doiþ no
more saue bringe þe pacient to his deeþ. Now I wole teche in what
maner a man schal kepe him þat is disposid to haue þe stoon, he schal
ete no metis þat ben viscous ne to scharpe, & tofore alle þingis hard
chese gaderiþ viscous mater & hard. & he schal ete no beef, ne no
fleisch of a goos, ne no grete briddis þat swymmeþ in þe water, & he
schal ete no fleisch of an hert, & he schal ete no swete breed, & al maner mete þat is maad of swete past, & he schal ete
no whete soden, & he schal ete no maner þing þat is maad of milk saue þe
whey, & he schal drinke no coold watir, & he schal ete no fruitis þat
ben of greet substaunce, as applis, peris, & he schal drinke no newe
wijn, ne no wijn of greet substaunce, & he schal ete no þingis þat is to
myche salt, & he schal absteyne him fro alle þingis þat engendriþ
scharpe humouris & grete, & he schal not ete to greet sauly In þis maner he schal diete him-silf, he schal ete breed
þat is wel leueyned &


 

his breed wole be þe bettir for him if it be medlid wiþ
poudre maad of fenel-seed & persil, & he schal drinke sutil wijn &
cleer, medlid wiþ fair cleer water And if his reynes & his bowels
weren hote, þan he mai drinke coold water þat be fair & clene, & he mai
ete fleisch of capouns & hennes & chikenes, & partrichis, & of alle
oþere maner of briddis þat mouen in feeldis, & of hem þat woneþ in watir
he schal not ete. & he mai ete pork & motoun & principali of beestis þat
ben gildid, & he mai ete fleisch of .iij. daies poudringe, & he mai ete feel,
 & he mai ete eiren þat ben neische soden;
fisch þat haþ no schellis & þe substaunce of him be greet & hard, he
schal not ete þerof Alle maner fisch þat haþ manie schellis, is better
þan he þat haþ no schellis And of erbis: he schal ete fenel, ache,
persil, sperge, attriplicem, spinochia &
boraginem, erucam, melones, cucumeris, & he schal be war þat he ete no
substaunce of caul, & he schal ete no mustard And he mai ete þese
maner fruits: almaundis, auellanes, figis, notis, vuas bene maturas. &
he schal not traueile to miche aftir
mete, & he schal bere noon heuy birþuns, ne he schal not be girt to
streite, & he schal not slepe vpon his reynes. & if his reynes ben to
hote, þan he schal anoynte hem wiþ oile of rosis, medlid wiþ vinegre, &
he schal anointe his reynes wiþ a lynnen clooþ wet in iuys of colde
erbis, & he schal absteyne him fro wommen, & he schal touche no womman
to make him haue appetit þerto for greet medlynge wiþ wymmen wiþ greet
traueile achaufit a mannes reynes & consumeþ her natural moistnes Who
so euere vsiþ þis regimen, he schal haue no drede of engendringe of þe
stoon Who so vsiþ þis regimen & is disposid for to haue þe stoon, with medicyns he schal do
it awei or it be confermed. He schal vse sirupis duretikis : as oximel
diureticum & squilliticum, or he schal vse a sirup þat auicen made ℞,
aquæ lī. x, aceti lī. , medle hem togidere & boile hem wiþ
. iij of rotis of ache, & rotis of fenel . iij, and fenel-
seed &


 

ache ana . j, seþe hem alle togidere til þe .iij. part be
consumed awei, & þan cole hem & do þerto lī. x of sugre, & þan clarifie
it & seþe it & kepe it for þin vss The vss of þis sirip
wole suffise for to do it awei; but if þe mater be þe more greet, & þan
þou miȝt do þerto if þou wolt oximel squilliticum, or þou miȝt ordeine
þe sirip wiþ modicis erbis diureticis. Þer is no þing
so good for to purge mater of þe reines as is castynge for whi
castinge curiþ vlcera of þe reynes In þe somer þou schalt make him
oonys in þe moneþe sich a maner of vomet Take þe seed of raphani &
make it clene & kutte it ouerþwert in rollis, & lete þis lie in þe
forseid sirup . iiij. adai & anyȝt & þan lete þe pacient ete
diuers metis, as chese, oynouns, salt fisch & þingis þat mai make him
drinke wel; & lete him drinke diuers wynes, saue the while he is
fastinge, lete him ete 3 notis of þe forseid rollis of raphani þat lay
in þe forseid sirup, & whanne he hath ete his saule & drunke, þan binde
vpon his iȝen neische lynet or flex, & streyne þou not it to harde but
meneli. & þan take watir in which has been soden anetum til it bicome
reed, & take þerof lī .j., & medle it wiþ þe sirup þat radix raphani lay
þerinne, & make him drinke vp al togidere, & þan he schal
caste vp al his mete & al his drink, & manye wickede humours þerwiþ. &
þan make him gadere out þe foul mater of his nose, & waische his mouþ &
his teeþ; þis medicyn wole do awei þe mater of þe stoon & purge wel his
reynes, þis is þe best medicyn þat mai be, for to kepe a man fro þe stoon.

 If þe man be not hool in þis maner, saue þe stoon is confermed fast,
þan þe cure þerof mai be in .ij. maners: þat oon is for to aswage þe
akynge, & þat oþer is for to breke þe stoon & putte him out Whanne a
man haþ greet akynge in his reynes & in his bladdre, & þou wotist wel it
ben signes of þe stoon, first þou schalt make him a clisterie wiþ a
decoccioun of herbis þat ben mollificatif & duretik: as malua, violae,
bismalue, fenigreci, paritaria, apij, fenicli, petrosilij scolopendrie,
spergi, brusci, sauine, ebuli,
sambuci. & if it be in winter do þerto calamentum, pulegium, origanum,
semen fenicli, apij, petrosilij, carui, aneti, leuistici, dauci, milij solis, eruce, quatuor semina frigidorum, & impone mel, 
sal, oleum camomille,


 

& scharpe it wiþ benedicta, and
make þerof a clisterie, & þe pacient schal holde it wiþinne him longe
tyme, & after þis clisterie do him in to a particular baþ, & lete him
sitte þeron anoon to þe nauele, & in his baþ schulen be soden leeues of
malue, peritorie, viole, senacion, scutella panici pistati & cortice
mundati; þis maner baþ as I haue ofte preued, it aswaged akinge &
whanne he goiþ out of his baþ, make an enplastre of mele, oile & watir,
as þou schalt fynde in þe antidotarie in þe co. of maturatiuis, & leie
vpon þe place þere þe passioun is If þou knowist wel þat þe stoon
falliþ adoun of þe reynes toward þe bladdre bi þe weie of þe vrine,
sette þan vndir þe place þere it akiþ, sichiam wiþ fier
wiþout ony kuttynge, for þis wole drawe adoun þe stoon. & as þe stoon
discendiþ adoun to sichiam to sette it lower til he come anoon to þe
bladdre, & þan al þe akynge wole go awei. Tofore alle þingis fildonium
 is good,
þat þou schalt fynde in þe antidotarie of auicen, for þat is a sure
medicyn in þis caas. Anoþer medicyn þat auicen made, & I haue preued
it, and it doiþ awei akynge þat is in vlceribus renum. ℞,
seminis iusquiami albi .ȝ. , opij, grana .iiij, seminum
citruli, lactuce, portulace, ana .ȝ. j., medle al togidere & ȝeue
herof .ȝ. ij. wiþ sugre. And þis þou muste wite þat þou schalt ȝeue þe
pacient no þing for to make him pisse whan his akinge is strong, &
whanne his vrine is stoppid; for þat wole make þe more akinge It is
perel of þis passioun, for þe akynge is so greet sumtyme þat þe pacient
haþ þe spasme þerwiþ & is deed þerwiþ, saue þou schalt do awei his
akynge wiþ baþinge & enplastris & anoyntyngis, & þane aftirward þou
schalt make him medicyns for to breke þe stoon & putte him out wiþ þe
vryne ℞, cretani marini, scolopendrie,
capillis veneris, spice celtice, ana .. ij., radix fenicli, apij,
petrosilij, spergi, brusci, cicore, graminis, filipendule, genciane,
saxifrage, squille, asse, ana . j., iiijor semina frigidorum,
seminum fenicli, apij, coriandri, scariole, granorum
iuniperi, nucleum


 

cerasorum, milij solis, ana . . fiat sirupus cum duabus
partibus ȝucari, & tercia mellis squillitici, & it schal be take wiþ a
decoccioun of tribulorum & cicerum rubeorum, þis eletuarie is of auicen makynge ℞, cineris vitris, caulis, cineris leporis
combusti, cineris scorpionis, cineris testi oui, lapidis spongie, lapidis iudaici, sanguinis hirci sicci, gummi
nucis acori, ana .ȝ. j. seminis petrosilij, dauci, pulegij, gummi
arabici, seminis albi piperis ana .ȝ. j., auri .ȝ .iiij., balsami .ȝ.
., muscati .ȝ. j., make alle þese wiþ good hony þat it be whit
& clene, & þou schalt ȝeue .ȝ. iiij. þerof, & .iij. tymes in þe woke. 
Also a good medicyn for þe stoon þat is comen to a mannes reynes & in
his bladdre Take a litil hare þat bledde neuere blood, & do him in an
erþen vessel wel glasid wiþinne
wiþ a couercle of þe same mater, & stoppe it faste, þat þer mowe come
out þerof no fume, wiþ good lute or wiþ past, & sette þis vessel in a
furneis til þe hare be bicome al aischis, & þan grinde it & kepe it, &
ȝeue him þerof .ȝ. j. whanne he goiþ out of his baþinge þat is forseid,
wiþ a decoccioun of tribulorum, & hony. I have preued þat þis medicyn is
good, & also þou miȝt medle wiþ þis poudre, triacle And þis schal be
þin entencioun for to ȝeue him medicyns þat ben not strong for to breke
þe stoon, as saxifrage & cantarides & oþere strong medicyns
þat piliþ þe reynes. & if þe pacient haue drie reynes & he be leene of
bodi, þan in þis caas .ȝ. j. of Rasis makynge is good ℞, semina
melonum mundatorum .ȝ. xxx, seminis citruli, seminis portulace, seminis
cucurbite, seminis papaueris albi ana .ȝ. iij, seminis iusquiami
albe .ȝ. ij., ȝucari pondus omnium, saue I do
þerto þe double weiȝte of sugre 

If þe stoon be in his bladdre, þan þou schalt worche in þis maner 
First þou schalt take kepe wher he haue stranguria. Þat þou miȝt wite if
he makiþ watir droppynli & a litil at oonys, & haþ greet penaunce in his
bladdre. Þan þe stoon is in þe necke of þe bladdre; þan þou schalt make
him a clisterie mollificatif þat þou mowe avoide his bowels, & þan þou
schalt frote his noseþrillis with watir, & þou schalt presse liȝtly þe
place of his ars þereaboute þat þou supposist þat þe stoon sittiþ. & if
he remeue not in þis maner, þan þou schalt putte in siryngam liȝtli in
þe condijt of his ȝerde til he come to þe stoon. & if þou myȝt not putte
it awei in þis maner,


 

þan putte þi fyngir in his ers, & þere þou schalt fele þe
stoon, & helpe wiþ þi fyngir for to putte it awey. Whanne þe stoon is
remeued, þan þe pacient mai make watir, þan his akinge wole ceesse, &
þan þou schalt go to þe cure. First þou schalt make him a clisterie of
duritikis in which schulen be medicyns þat haue propriete for to breke
þe stoon, & þan sette þe pacient in a baþ þat is forseid. & a litil
tofore or he go out of his baþ, ȝeue him of þe poudre of þe hare þat is
forseid. & whanne he comeþ out of þe baþ, leie þis enplastre vpon þe
place þat is clepid pectinis. ℞, foliorum nasturcij aquatici, & foliorum apij .ana. j, & grinde hem wel wiþ
grese. & whanne þei ben medlid togidere in þe morter, þan hete hem a
litil ouer þe fier & leie it vpon, & eueri dai in þre daies contynuely
þou schalt sette him in þe forseid baþ, & leie vpon þe forseid plastre,
& ȝeue him of þe forseid poudre. Þis cure is good & I haue preued it 

If alle þese medicyns availiþ not, þan þou muste drawe out þe stoon wiþ
kuttynge or þe patient falle into etikis. & if þou wolt drawe out a stoon of þe bladdre wiþ
kuttynge, þan þou muste apparaile alle þingis þat ben necessarie
for þee: as sirupis & ligaturis, & þan þou schalt binde his hipis & his
leggis faste, þat he mowe not meue, for to lette þee whanne þou wolt
kutte him. & þanne þou schalt anoynte þi longist fyngir of þi lift hond
& þi þombe wiþ oile, & þou schalt putte hem in þe pacientis ers, saue
first þou schalt avoide him wiþ a clisterie mollificatif, & þou schalt
sette þi riȝt hond vpon his ers, and grope softli,
where þe stoon be, & putte him to þe hedis of þi fyngris. & whanne þou
myȝt take þe stoon wiþ þi .ij. fyngris, þan þou schalt putte him to þe
necke of þe bladdre toward þe ballokis as myche as þou myȝt. & þan þou
schalt fele þe hardnes of þe stoon bitwixe his ers, & þe ballokis þat is
in þe necke of þe bladdre. þan þou schalt wiþ þi riȝt hond take a
rasour, & kutte faste by þe þreed þat goiþ bitwixe þe ers & þe ballokis
endelongis, saue þou schalt take þe stoon wiþ þi .ij. fyngris þat þe
stoon mowe come out. & þanne ioyne wel þe lippis of þe
wounde togidere, þan þou schalt sewe oonly þe skyn aboue,
but þou


 

schalt sewe al þe depnes of þe wounde togidere, & þan þou schalt springe
þeron poudre þat is aforseid to woundis. & þan þou schalt binde it with
boondis & lynt til þe wounde be perfitli hool In þis caas þou muste
take kepe of manye þingis First þou muste take kepe of þe age of þe
pacient, for children þat ben xiiij. wintir oold ben moost able for þis
cure, aftir fourti ȝere he þat haþ
þe ston is nouȝt i-saued."] for her lymes ben tendir ynowȝ, & in þat
elde þei ben strong ynowȝ for to be maad hool, & her complexioun is hoot
& moist. Ȝonge children & olde men ben not able to be kutt, for in þe
kuttynge of hem enpostyms wolen engendre hastili, & þat wole lette þe
vrine & make more akynge, & so þei miȝten falle in-to þe spasme, & so
wiþ þe spasme þei miȝt be deed Summen seien þat olde men ben able to
be kutt, for her blood is miche laskid & her hete, & þerfore þei
ben not able to take an enpostym; þerfore þei ben moost able to be kutt
of þe stoon Summen seien þat her lymes ben to drie & her vertues ben
to feble & þerfore þei ben not able to be kutt, & herwiþ
I acorde Þese .ij. þingis: engendrynge of an enpostym, & if þe place
þat is kutt wole not soude, þese .ij. bringiþ perel of deeþ Also þou
muste take kepe of þe schap of þe stoon, & what quantite þat he be, for
if þe stoon be .ij. forkid or cornerid, or so
greet þat he may not be brouȝt into þe necke of þe bladdre, þan þou
schalt in no maner kutte him, but if þou miȝt first wiþ þin hond breke
þe stoon. & þan if þou miȝt not bringe it out at oonys, þan in diuers
tymes þou schalt gadere him out. 
And if þe stoon be so greet þat he mai not be brouȝt into þe necke of þe
bladdre, þan þou schalt in no maner kutte him, forwhi he mai not be
brouȝt out, but if þou woldist kutte þe substaunce of þe bladdre & þat
were mortal; but þou schalt put him to þe botme of þe bladdre wiþ
instrumentis, & teche þe patient for to kepe him in þat maner þat þe
stoon falle not into þe necke of þe bladdre Also if he be so sutil þat
he mai not be felid wiþ þin hond, þan þou schalt not kutte him neiþer. &
if þe patient mai be hool in ony maner, or kutt wiþouten
passioun, it


 

is better þat he be nouȝt kutt þan he be kutt. for men þat ben so kutt
schulen neuere gete children, but if it be þe more hap ;
& also it is perilous for to kutte & þerfore I rede þee take þat
wynnynge to oþere
cirurgians. Ful ofte tyme men leie me to scorn, for I wolde not
entermete me of sich curis, & seide þat I lefte siche maner curis, for I
coude not do it, & þe same þei seide of men þat weren filme broke, & of men þat
weren in þe dropesie. & I lefte þe curis þerof for perels þat miȝte
folowe ffor if a kunnynge man entermetid him of sich a cure, & if þer
fil ony yuele happis to þe patient, þan wolen vnkunnynge lechis seie þat
þei han do þat cure ful ofte, & so he mai be brouȝt into an yuel looss
þerbi; for blame & for perels I wolde not vse kuttyngis Þese ben yuele
happis þat falliþ to a man þat is kutt: as greet akynge vndir þe nauele,
& hise lymes bicomith coold, & atach of þe feuere, 
& greet akinge in þe place þat was kutt, alle þese signes ben signes of
deeþ Good signes herof ben þese: strenkþe of vrine, & þat he mowe go
to priuy wel & þat he haue good appetit to mete. Sumtyme
it falliþ bi strenkþe, þe stoon is putt into þe ȝerde. & þat I say 
a man, þat his vryne was stoppid .v. daies in þe same maner, & I drowe
him out wiþ instrumentis wiþouten ony kuttynge. & if þe stoon sitte in
þe canel of þe ȝerde, & þou maist not bringe him out wiþ þi fyngris, þan
þou schalt binde his ȝerde bihinde þe stoon, þat þe stoon mowe not go
into þe bladdre aȝen. & þan grope þe stoon softli wiþ þi .ij. fyngris, &
kutte endelongis, as it is aforseid, a litil hole, as miche as þou miȝt
drawe out þe stoon, & þane cure þe wounde as it is aforseid 

ffor to drawe out watir of men þat han þe dropesie 

Thouȝ þis book be maad oonli of cirurgie, ȝitt it is myn entencioun to
speke of þe dropesie, & principaly þat ben wrouȝt


 

wiþ mannes hond. I seie þat þe dropesie is a sijknes compound in which
superflue mater þat is coold swelliþ þe body Men of salerne seiden þat
þere weren .iiij. maner spicis of dropesie, & iiij. maner dropesies. But
auctours of arabie acorden alle at oonys, & seien sooþ þat þer ben
but .iij. maner dropesies, & þat oon comeþ of
rawe blood, of raw fleume medlid wiþ blood, & is bore into al þe bodi, &
swelliþ al þe bodi, & is clepid yposarca. Þat oþer is of mater of ȝelowȝ
water & falliþ into þe holownes of þe wombe, & is clepid aschites 
Þe .iij. is engendrid of greet wynd resolued of coold mater, & falliþ
into þe holownes of þe wombe, & is clepid tympanites Of þis ydropesie
summen iugiþ liȝtli, & seien þat yposarca comeþ of coold alwei, &
tympanites comeþ sumtyme of wynd & of hete, but moost comounli of
cooldnes Aschites comith moost of hete, & ful selden of cooldnes but
for to seie þe soþe, alle þe spicis ben medlid with coold mater, &
þerfore he seiþ sooþ þat clepiþ eueri ydropesie coold mater, for euery
spice of þe dropesie mai come of hete or of cooldnes goynge tofore. 
Þer is no þing þat defendiþ, þat whanne þe lyuere is hoot out of hir
propir hete, or if al þe bodi is distempid in hete, as in feueris,
þe patient mai so miche be feblid þerwiþ, þat it may engendre coold
mater & fleumatik Ful ofte I haue had þis caas Þerfore
auctouris seien þat þe dropesie comith of þe febilnes of þe lyuere 
þerfore men of salerne seien þat it comeþ of defaute of digestioun of þe
lyuere. & it comeþ of takinge of yuele metis & drinkis, & of febilnes of
oþere lymes, as of þe stomak, & of þe reynes, & of þe maris, & of þe
lungis, & of diafragma. & whanne þese lymes ben enfeblid, þan þe lyuere
enfebliþ Therfore it is necessarie for a leche to wite wher it comeþ of causis goinge tofore hoot or coold And
summe lechis halden hem paid for to haue a siȝt of þe vrine, & iugiþ þe
dropesie hoot & coold bi þe siȝt of þe vryne for if þe vrine be reed,
þei wolen iuge þat þe cause is hoot, & in þis maner þei ben


 

disseyued Forwhi, in what maner so þe lyuere be enfeblid of coold
cause or of hoot, it wole make his vrine reed For sumtyme a man mai
not ȝeue a discrecioun of blood fro
vrine, for a litil blood colourid miche vrine, riȝt as a litil saffron
colouriþ miche water Þerfor of what cause so it be þat his lyuere be
enfeblid, his vrine mai schewe reed. Also þe signes of yposarcha &
aschites & tympanite ben open ynowȝ. In þis maner þou
schalt knowe hem In yposarcha al þe bodi swelliþ, as his face, & his
armis, & his riggeboon, & his necke, & alle his lymes, so þat in what
partie of his bodi þat þou pressist þi fyngir þere wole be a pitt. &
whanne þe fyngir is aweie it wole arise aȝen & it is a greet maistrie
for to knowe wheþer yposarcha come of coold cause tofore goynge or of
hoot cause If it comeþ of coold goinge tofore, þan his iȝen wolen be
discolourid as it were þe colour of askis, or pale If it come of
hete goinge tofore, þan his iȝen wolen be ȝelowȝ or sumwhat reed & þou
muste wite, wheþer he had a feuere tofore or haue þe feuere fortis
þerwiþ or if he hadde þere tofore an hoot enpostym þerwiþ, ouþer he
haue enpostym þerwiþ Þese ben þe propre signes of aschites, þat his
face, & his necke, & his brest, & his armis bicomith smal, & his vois
schal bicome smal, & his wombe schal oonli swelle. & sumtyme in þe
firste bigynnyng his feet & his leggis wolen swelle in þe firste
bigynnynge, for þe greet strenkþe of þe mater þat makiþ it falle adoun.
& if þou smite his wombe, he wole sowne
as it were a touȝt leþer ful of wynd Þese ben þe propre signes of tympanites: his wombe
& þe regioun of his stomac schulen oonly be to-swolle, & alle his oþere
lymes, boþe his feet, & his leggis, & his necke, & his armis wolen
bicome smal, & if þou smitist him vpon his wombe, it wole soune as it
were a tympan & in þis passioun þer is lasse agreuaunce þan in aschite
& more swellynge. & if þou pressist his wombe, þou schalt fynde it
streite as it were a corde. & þou schal fele no meuyng of water, whanne
þe pacient turneþ him from o side to anoþer Curis herof þou schalt
fynde ynowe in bokis of phisik For I nyle telle but fewe medicyns
þerfore, I haue longe tyme vsid.

 Whanne þou wolt ordeine regimen on yposarcha, ȝeue him


 

trociscus de lactea cum apoȝimate de radicibus fro þe firste dai
to þe .iiij., & ȝeue him pelottis de agarico. & whanne þe swellinge
bigynneþ to go awey, if it be in somer, þan þou schalt hele al his bodi
in hoot grauel þere þe sunne mai ȝeue greet hete, or lete him sitte vpon
an hiȝ hil þere þe sunne schineþ hoot, þat he mai swete
wel, & þat his bodi mai wexe hoot wiþoute & wiþinne. & if it be in
winter, putte him in a drie stewe, so þat þe watir come not niȝ him. Þus
þou schalt make apoȝima of rotis ℞, corticis fenicli, apij, .x., seminum squinantum, ameos, ana. .v.,
rosarum rubiarum, spicenarde ana .ȝ .iij, seþe hem in lī .ij. of watir
til þei come to lī .j., cole hem & kepe þe colature. & if þou doist
þerinne a litil hony it wole be þe better Trocisci de lacte ben maad
in þis maner ℞, rubarbe, lacte, ana , seminis apij, spice,
ameos, amigdalum amarum, masticis, squinante, seminis iunipi, costi
amari, rubee succi, eupatorij, aristologiæ rotundæ, gencian ana .ȝ. , make herof gobetis, þe weiȝte of .j., & he schal take oon
þerof wiþ . iiij. of þe forseid pelottis de agarico ℞,
agarici .ȝ .x., succi eupatorij, rubarbarum, aristologia rotundæ ana
ȝ .ij, ȝucare albe .ȝ .v, & make herof pelottis. & þou schalt ȝeue
herof .ȝ .ij.

If þou seest þat þe cause þat ȝede tofore þis passioun was hoot, & he
make litil vrine & reed, & if his vertu be feble of þe hete, & þou hast
dispeir of him, & if he haue þe feuere
þerwiþ, it is so myche þe worse If his vrine schewe þat
þe cause is coold, & if þe patient be strong ynowȝ, loke if his wombe be
hard. & þan make him vse sirup acetose maad wiþ seedis & sugre, & ȝeue
him þe pelottis of rubarbe þat ben maad in þis maner ℞, rubarberi,
succi eupatorij, seminis endiuie ana. ȝ. iij, agarici ȝ. v., make þerof


 

pelettis wiþ þe iuys of endiue. Þou schalt ȝeue him herof at
oonys. .ȝ .ij, & euery wike þou schalt ȝeue it oonys If it so be þat
he be feble, & if he mai not take so miche, þan in þe place of þese
pelottis he schal take gobetis þat ben maad in þis maner ℞, seminis
endiuie .x, esule, succi eupatorij, agarici, ana. .ij, & .
 .j, rosarum, seminis citrulorum, ana .ij, & make
herof .x. gobettis wiþ a decoccion of fenel in water: ȝeue him oon þerof
wiþ sirupo acetoso de seminibus. Enplastre his wombe wiþ
enplastre maad wiþ .ij. partis of oxis dounge, & oon part of gotis
dounge, boli armoniaci, sulphuris, & salis, & distempere hem wiþ strong
vinegre 

Þis is þe cure of tympaniti þat is ful selde curid & specialy whanne
it is entrid into diafragma & is confermed þere ffirst þou schalt make him electuari de baccis lauri, & þou schalt make him
suppositorijs for to distrie wynd,
& he schal suffre hungir as miche as he mai, & he schal absteyne him fro
þingis þat engendriþ wijnd, & þou schalt frote his wombe ofte wiþ a
scharp clooþ Electuari de baccis lauri ℞, foliorum rute .ȝ .x.,
ameos, seminum, nigille, leuistici,
 petrocilij macedonici, origani, carui, amigdalarum amarum, piperis longi,
mentastri, dauci, acori, baccarum lauri, castore ana .ȝ .iij.,
serapini .ȝ .iiij., appoponac .ȝ .iij., make herof a lectuarie wiþ .iij.
so miche of hony, þis electuarie wiþ consumeþ. Þus þou schalt make
suppositorijs for to distrie wijnd ℞, ciminum, foliorum rute viridis
 ana. .j., radicis brionie, radicis mali
terre, radicis rafani ana .ȝ .ij., sal nitri .ȝ .j., & make herof
suppositorijs wiþ hony. Whanne þou knowist wel þat þe dropesie is of
hoot cause, þan þou schalt not forgete to helpe þe side þat is hoot; &
also if þe mater be coold, þou schalt helpe him wiþ hote þingis.


 

 Þis þing is necessarie for to ȝeue a man þat haþ þe hote dropesie, a
decoccion of solatrum & endiue; & in þat watir he schal
seþe chikenys for to ete, & first he schal drinke sirupum acetosum wiþ
seedis And I wole telle þee a cure, þat I curide in my tyme .ij. men
þat weren in aschite of hoot cause, þat it mowe be ensaumple to þee I
made hem a sirupe of platearie in þis maner 
℞, succi scariole .ij., succi apij & petrosilij, ana.
 .j., & boile hem wiþ . iiij. of esule, masticis, seminis
fenicli, apij, ana. . , seþe hem in watir til þei come
to .li .ij., & þan cole hem & do þerto .li .j. ȝucare, & boile hem til
þei be perfit. & whanne þow doist adoun fro þe fier, do þerto rubarbe .
 ., & lete it boile a litil, & þan kepe it for þin vss.
& þou schalt ȝeue it him in þe morowe wiþ a decoccion of fenel
seed, .ij. in þe wike. & þou schalt enplastre al his wombe, saue þe
regioun of his lyuere, wiþ þe forseid plastris & dounge & vinegre. &
vpon his lyuere leie an enplastre maad of . .ij. of barli mele, &
rosis, & sandalis albi & rubei ana. ,
camphore .ȝ .ij., & distempere hem wiþ water of rosis & wiþ vinegre. &
if he haue not þe feuere, þan ȝeue him gotis milk fasting. And whan þe
patient bicomeþ smal in his wombe, þan sette him in a baþ, þat be soden
þerinne sulphur & salt, & he schal be þerinne but a litil
while. Herof þou muste be war: whanne water is dried in a man wiþ
drijnge wiþ medicyns, þan his lymes leeueþ swiþe drie; wherfore þei
falliþ in etik & dien. Þerfore þou muste in alle þes þingis be wel war 

Þe cure þat is wiþ iren falliþ oonli in aschite, þat manie men doon
hardili, & takiþ no kepe of þe particuleris þerof, for þei knowen not þe
science, for þei doon al oon maner to ȝonge & to olde, to stronge & to
feble; þei kuttiþ þe skyn vnder þe nauel, & alle men þat þei kutten
ouþer þe mooste weren perischid Saue þou schalt take kepe of kunnynge,
& worche bi resoun for þow schalt take kepe wher he be strong or no; &
if he be not strong, þou schalt do no cure to him. Also þou schalt do
no cure to olde men þat ben to-broke, for þou schalt not leeue þe
strenkþe of an oold man, for it is impossible for to fynde an oold man
strong, whanne þe dropesie is confermed on him If it so be þat he be
ȝong & strong, þan þow schalt haue good trust for to helpe him. Thanne
þou muste enquere sotilly wher þe principal vijs be of


 

þe lyuere, for þan þou muste kutte him in þe splene side And if it so
be þat þe splene be þe principal of þe dropesie, þan þe kuttynge muste
be in þe riȝtside. And if þe cause come of lymes aboue, as of þe stomac
or of diafragma, þan þou muste kutte him vpon pecten. & if it be in a
womman, & come of þe vijs of þe maris, þan þou schalt kutte hir aboue þe
nauele. Whanne þou knowist in what place þou schalt kutte þe pacient,
þan þou schalt opene þe place of þe pacient, & þou schalt presse his
wombe adounward as miche as þou miȝt, & make him ete a litil of breed
tostid vpon coolis, &
wet in wijn; & þan lete him sitte tofore þee bitwene a strong mannes
armys, þat mai holde him faste, þat he mowe not meue in þe tyme whanne
þou wolt worche. And þan þou schalt take þe skyn þat is clepid mirac,
wiþ þi lifthond in þe place þere þou wolt make þi kuttynge, & þat skyn
þou schalt peerse endelongis wiþ an instrument þat is competent
þerfore And be wel war þat þou touche not siphac in no maner; and
 whanne þou hast kutt þe skyn aboue & mirac, þan opene þe
place þat þou mowe se siphac. & þan þou schalt peerse a litil hole in
siphac & sette þerto a canel, & drawe out þerof as miche watir as þou seest good for to
saue his vertu & þan drawe out þe canel, & lete þe skyn þat is clepid
mirac goon ouer þe openynge of siphac, for þat wole suffre no þing to go
out In þe morowe opene þe same skyn aȝen þat was kutt first, & putte
in þe canel, & kepe his vertu as miche as þou miȝt. & þus þou schalt do
til þou haue drawe out þe watir; saue þou schalt not drawe out al, for
þou schalt consume it afterward with propre medicyns Herof þou schalt
take kepe in þe tyme, þe whilis þou drawist out þe water, as it is
forseid: þe patient schal ete good metis, & drinke good drinkis & swete,
þat mowe engendre in him good spirits & good blood: as good broþis maad
of hennys & of capouns. & diȝt wiþ swete þingis, for eueri avoidinge
laskiþ miche þe spiritis; & whanne þe spiritis falliþ, þan a mannes
vertues failen 

 Of ficus, & cancre, & vlcer in mannes ȝerde 

Ficus is a maner wexynge þat arisiþ vpon a mannes ȝerde tofore. &
sumtyme it wole be neische, whanne it is engendrid of fleume & whanne
it is engendrid of malancolie, it wole be hard;


 

 & vlcera comeþ of hote
pustulis þat comeþ þeron, & aftirward þei brekeþ it. Ouþer þei comeþ of scharpe humouris, þat makiþ vlcera in þe
same place; ouþir it mai come of a womman þat a man, þat hadde þe same
passioun, hadde leie by hir tofore 

Þis is þe cure of ficus þat comith of fleume: þou schalt binde him wiþ a
þreed, ouþer kutte him al awei; & þan þou schalt soude it as it is
aforseid in oþere placis If it come of malancolie, it mai be curid or
þat it rotie, wiþ tempere mollificatiuis, as it is forseid in þe cure of
sclirosis in þe general chapitre of enpostyms: þat whanne he is maad
neische, þan þou schalt take him awei wiþ alle his rootis saue it is
more sure take awei it wiþ an hoot iren, & þan leie þervpon
butter, & ȝitt þou muste touche him wiþ an hoot iren aȝen; & þan leie
buttir þervpon. & þus þou schalt do oftetyme litil & litil til it be al
wastid awei If it be a cancre, it wole not be curid but if it be kutt
awei wiþ alle his rotis. And þer is no wei so sure to take him awei as
fier Alle þe rotis of him musten be brent awei, & þan leie þervpon a
mundificatif of apium, & aftir þis þou muste leie þerto drijnge þingis 
& in þis place þou schalt not forȝete to leie a defensif vpon þe place
þat is hool, for þis defensif schal defende þe place þat is hool fro
swellynge. Vlcera þat comeþ in a mannes ȝerde: as whanne þe skyn þat
is tofore in a mannes ȝerde bicomith greet, & þis mai not be curid but
if þat greetnes be doon awei. & þis medicyn is good þerfore Take whit
wijn, & of verte grece .ȝ .j, auripigment .ȝ .ij; grinde þes .ij.
sotilli, & leie hem in þe whit wijn, & meue hem ofte, & kepe hem for þin
vss. & þe more cold þat þis medicyn is, þe better it wole be. & þan þou schalt wete
a lynnen clooþ in þis medicyn, & leie vpon þe ȝerde For
þis þing wole soude woundis & defende þat


 

þer mai wexe no cancre If it so be þat a mannes ȝerde be skynned, & be
noon oþer passioun þeron saue þat, þan þou schalt leie þervpon vnguentum
album, ouþer leie þervpon a lynnen clooþ wet in watir of rosis. Also
poudre maad of cucurbita & aloes is good þerfore If a man wole saue
þis lyme algate fro corrupcioun, whanne he haþ leien bi a womman, & he
haue ony suspecioun of vnclennes, þan he schal waische his ȝerde wiþ
coold water medlid with vinegre 

Of Emeroidis & fistule in þe ers 

Emoroides ben veines þat endiþ in a mannes ers & ben .v. 
Þese veines sumtyme openeþ & sumtyme þei ben enpostymed. Whanne þe blood
þat is in þe same veines falliþ adoun & mai not out, þan it engendriþ
apostym. & if þe blood is gret & fleumatik, þan it wole engendre ficus,
& if þat blood be greet & colerik, þan it wole engendre moralem.
 And if þe blood be greet &
malancolius, þan it wole engen condilomata Sumtyme þer comeþ
þerto so manie diuers humouris, & makiþ diuers enpostyms in
þe same maner as it falliþ in oþere lymes, & ofte tyme of þis enpostym
comeþ a festre, but if it be þe bettir holpe; þe blood þat comeþ to a
mannes ers bi veynes þat ben clepid emoroides is grettere blood þan ony
blood of his bodi & if it so be þat a man haue þe flux of blood of þe
emoroidis, þou schalt not stoppe it, but it blede so myche þat it make
þe pacient feble, saue þou schalt kepe him wiþ good regimen, & he schal
vse no metis ne drinkis þat engendrith scharp blood & greet For bi þe
flux of blood a mannes bodi mai be kept from malancolious blood, & it
wole kepe a man fro lepre & fro mania, & fro al sijknes þat comeþ of
malancolie Also if a man is woned to haue hem & þei be stoppid, þan
þou muste ȝeue him medicyns for to bringe hem out And if it so be þat
a man haue so greet flux of hem þat his lyuere be enfeblid þerwiþ, þan
he myȝte falle in a dropesi þer þoruȝ, for to miche flux of blood mai be
cause of a dropesie Þerfore if þou seest þat þe flux be
to greet, þan þou schalt constreine blood wiþ medicyns þat ben
constrictif, & þou schalt fynde medicyns þerfore in þe ende of þis
chapitre Wexingis þat ben clepid emeroidis, summe þei falliþ


 

wiþoute þe hole of a mannes ers, & summe wiþinne Also summe wexiþ in
þe for side of þe ers, & summe in þe hyndir side. Sumtyme it wexiþ in þe
forside toward þe rote of þe ballokis, & þan þei makiþ greet akinge 
for sumtyme þei letten þat a man mai not make vrine. If it be ficus, þat
þou miȝt knowe, for it wole be wiþoute hete & neische, & þe cure herof is but liȝt. Þou
schalt take a strong þreed & knitte þere aboute, & euery dai þou schalt
streine it more & more, til he falle awei, & þan wiþ driyng medicyns þou
schalt drie it vp. Moralis makiþ greet akinge & haþ manie smalle
swellingis as it were mora celsi, & þe colour þerof wole be reed &
sumdel 
purpur, & but þis haue help for to acese þe akinge, it wole engendre an
enpostym. Þe cure herof is to lete him blood in þe veyne þat is clepid
 basilica & sophena al in oon dai, & in þe same side þat þe passioun drawiþ mooste þerto.
If he is wont to haue þe same passioun, þan make him haue þe same flux
of blood. & if he is not wont to haue it, þan þou schalt ȝeue him no
medicyns for to make him haue þat flux, & þan þou schalt acese þe akynge
wiþ þis medicyn, & is good for thenasmon &
for alle þe passiouns of þe ers ℞, thuris, mirre, licij, croci, ana
partem .j, opij partes duas, grinde hem & medle hem with ȝelke of an eij
& wiþ þe iuys of psillij, & ole of roses, & make þerof an oynement &
if þe akynge be wiþinne in his ers, þanne anointe a tent & putte into
his ers, & if it be wiþoutforþ, þan leie vpon lynnen clooþ & leie it
vpon þe place. Also a medicyn of Haly þe abbot ℞, ceruse .ȝ. v.,
litarge .ȝ. iij., iusquiami albi .ȝ. ij., masticis, grynde hem & tempere
hem wiþ þe ȝelke of an ey & oile of violet & make herof an oynement. &
þis oynement is good whanne þe akinge is wiþ an enpostym, for þis wole
resolue & make it maturatif, & doiþ awey þe akinge ℞,
foliorum malue, florum camomille, Melliloti ana .@. j., fenigreci, seminis lini ana .ȝ. iij.,
lenticularum excorticarum .ȝ. x., seþe alle þes in water til þei resolue
& þe water consume awei, & þan putte hem in a morter & grinde hem wel, &
þan do þerto .ij. ȝelkis of eiren & oile of violet,


 

& make herof an oynement. If it so be þat in þis place of þe forseid
þingis come an enpostym & gadere to quitture, þou schalt not abide til
it breke him-silf, for þan it wole make a greet hole ynward toward þe
guttis. Þerfore þou schalt opene it hastili, or it wexe to miche
ynward If þe place of þe emeroide make no greet akynge ne noon
enpostym, & if þou wolt drie hem & waste hem, þan þou miȝt worche
in .ij. maners, do þerto mel anacardi & vnguentum ruptorium, or touche hem wiþ an hoot iren þat is bettere If he be a
delicat man or a feble, drie hem with fumygaciouns maad of pulpa
coloquintida & seed of mirtillorum, & þe leeues & þe ryndis of capparis,
mirra, nux cipressi, & gallis, & make him a decoccoun of þese þingis in
water & ij, olibani, ameos ana
 j, oppij , gosium gres et , ffiat decoctio
cum mell vell cum pestello ellido et nido, fformetur suppositorum.] lete
him sitte þeron, for alle þese þingis maketh þe emeroidis blak & makiþ
hem falle awey I nolde neuere leie in þat place corosif medicyn 

If þer be greetnes of veynes ful of blood wiþout ony enpostym, & þe
patient haue gret akynge þerwiþ, & principaly if he was wont to haue þe
flux of emeroidis wiþ blood, & he hadde it not longe tyme tofore, þan
þou schalt ȝeue him medicyns to haue þe flux of blood, & þat þou schalt
do in þis maner anoon, wiþ þe iuys of a strong oynoun, or wiþ ius of
lekis, ouþer if þou makist suppositorijs of hem & frotist þerwiþ þe
place, & þis wole opene þe veynys of þe emeroidis Also þe rotis of
maluis wet in þe gall of a bole Also take hony .ij. partis, & vert de
grece oon part, & medle hem togidere, & herwiþ anointe a suppositorie
maad of lynnen clooþ & putte it yn If it so be þat þe patient blede to
miche & he bicomeþ feble þerwiþ, þan helpe him with trociscus de carabe
 þat ben gode for to restreine flux of blood of
emeroides. & it is good for to restreyne menstrues. ℞, carabe, gummi
nucis, balaustie, lacte, succi barbe yrcine ana .ȝ. v., thuris .ȝ. ij.,
opij .ȝ. iij., make herof gobettis wiþ muscillagine psillij, & make
euery dai a gobet þe weiȝte of .ȝ. ij., & þou schalt ȝeue oon þerof wiþ
sirupo stiptico, & þou schalt make fumigaciouns of driynge þingis: as
gallis, balaustie, psidiorum & oþere mo þat ben forseid ℞, nuces cipressi,


 

cupularum glandulum, corticas granatorum, kutte hem a litil & seþe hem
in good wijn. & wiþ þis wijn waische þe place an euen & a morowe Also
a fumigacioun maad of tapsi barbasti is good þerfore 

It falliþ ofte tyme þat after þe flux of þe emeroidis, ouþer if enpostym
be to longe maturatif in þat same place vnopened, þan it falliþ ofte
tyme þat þe grete bowel is
peersid. & sumtyme it makiþ a greet hole in þe same place, & þoruȝ þat hole comeþ out
wijnd & sumtyme egestioun, &
þis hole is cleped a festre of þe ers. Of þis cure manye men ben hardi & knowen not þe perels þerof, &
makiþ þe same medicyns in þis place for a festre as þei doon in oþere
placis But þou schalt take good hede of þis maner
enfestre; þou schalt asaie if þe hole of þe festre go to hiȝe þat it
touche þe þlace of þe lacertis of þe ers, þan þe festre is incurable, &
þan a man schal not holde his egestioun, þat it nyle go out alwei Also
þou muste loke wher þere go out miche quitture ouþir litil of þe hole of
þe festre, or wheþir þe quitture þerof be whit or reed Also þou muste
take kepe wher he haue greet penaunce þerof or no And aftir alle þese
diuers þingis, þou muste diuerseli worche. For as it is aforseid, first
þou muste acese þe akynge & þe swellynge, þan þou schalt asaie wher þe
festre go to þe lacertis; þat þou schalt knowe in þis maner Putte þi
fyngir as fer as it wole go, into his ers, & þan putte a pliaunt tent in
þe feestre. & loke in what place þe tent mette wiþ þi fyngir, & þan say
þat þe patient streyne his ers, & þan þou miȝt wite wheþer þe festre go
aboue þe braun or no. If þe festre go aboue þe braun, þan þe patient
schal lete go out wijnd & egestioun at þe hole of þe festre. Þan þou schalt in no maner touche þe festre wiþ no medicyn corosif
ne wiþ noon hoot iren; but þou schalt teche him for to vse a waisching
wiþ water & hony & mirre, & wiþ sum mundificatif, and in þis maner he
schal kepe him þat þe malice of þe festre wexe nomore. O mi briþeren,
manye lewid lechis haue I seen þat coude on ruptorie, & þei supposide
þerbi for to cure cancris & festris, & al maner crepaturis,


 

& þei supposiþ bi þis maner ruptorie for to surmounte
Galien in worchinge And men þat han þis opinioun, in þe mo errouris
þat þei falliþ, þe more wrooþ þei wolen be, & þe more þei wolliþ vse her
ruptorijs And þerfore þis mai be ensaumple to þee: if a man haue no
drinke but eysel, and haþ indignacioun for to fecche ony oþer but halt
him þerto, & ȝeueþ þerof to men þat ben aþirst. & if þe drinke agreue
hem, & þei speke ony þing þerof, he wole be wrooþ þerfore, & he nyle
noon oþer drinke fecche, but algate ȝeueþ hem of þe same til her
spirituals bicome drie And if þe same man hadde wijn
ynowȝ & knew wel þe vertu þerof, he wolde ȝeue no man eysel for to
drinke nomore Þerfore þou schalt vse medicyns þat ben appreued, & do
awei al medicyns þat ben false, & holde þee apaid of þe medicyns þat ben
aforseid 

Of þe cancre and þe mormole 

Cancrene ben rounde vlceris þat falliþ in a mannes leggis, & malum
mortuum also, & þei falliþ boþe in oon place, þerfore I wole make
difference þerof Cancrene ben round vlcera & ben foule & comeþ of
dedinge of þe skyn, for þe natural spiritis comen not þerto, & þerfore þe
place is corrupt & if þe corrupcioun go anoon to þe boon, þan it schal
not be clepid cancrenum, but it schal be clepid aschachiles.
 & if þe corrupcioun ocupie al þe lyme, þan it schal be
clepid herpes estiomenus, þat is as miche to seie as etyng him-silf. 
Þe signes of cancrenarum ben blac vlcera, & þe fleisch þerof wole be
foule & of ledi colour, & þe lippis þerof wolen be gret, & þe fleisch
þat is in þe middil of vlcera wole be corrupt. & it be
miche lijk to a cancre þat is vlceratus, but þis is þe difference þerof
þat a cancre comeþ of corrupcioun of


 

malancolie, & þis comeþ of lesynge of þe spiritis of lijf Also þe
lippis of þe cancre ben more reuersid and more grene, & a cancre fretiþ
more And þerfore þis passioun is clepid of summen a deed cancre 

Þe cure of þis passioun is in þis maner first þou schalt avoide his
bodi of malancolie, & þouȝ it be not his principal cause as it is of a
cancre ȝitt þe mater þat falliþ to þe place is greet Þerfore it is
good for to clense his blood of malancolie; for it is good þing in
vlcera þat ben olde, & principali whanne þei ben in parties bineþeforþ 
& whanne he is clensid, þan lete him blood in þe veyne þat is bitwixe þe
leeste too of his foot & þe too next þerto, in þe same leg þat þe
passioun is on. & vpon þe place þou schalt caste pouder of affodillorum,
ouþer remeue awei al þe deed fleisch If þou wolt worche more surely &
bettere, make him a cauterie, þat it be myche & long as þe
place is þat corrupt, & wiþ an hoot iren make a cros vpon þe middil
of þe passioun as depe as þe deed fleisch is. & þan þou schalt leie
þeron a plastre maad of whete mele & iuys of ache, & þan cure it vp as
þou doist oþere vlcera, as it is forseid And in þis caas þou schalt
not forȝete in no maner for to leie aboute þe place a defensif of bole &
terra sigillata; for þat wole suffre no wickide mater to renne to þe
place, & it defendiþ þe hool place fro corrupcioun. Malum mortuum is a
maner scabbe, & comeþ of grete humouris brent, & falliþ to þe place. &
sum part þerof leueþ in a mannys flank, & engendriþ glandulas &
swelliþ Þe cure herof is to avoide his bodi of greet humouris, þat ben
brent; & lete him blood in basilica, in þe same side; & lete him blood
in þe foot, as it is forseid & þou muste dissolue glandulus, as it is
forseid in þe chapitre of glandulus & scrophulis; & þan þou muste
anointe þe place wiþ drijnge medicyns. Þou schalt anointe
al þe place with psilatro, til al þe heeris falle awei wiþouten ony violence 
Take þe grete titimalle & þe smale, & boile hem in vinegre & in oile, &
do þerto a litil sope, & make þerof þe maner of an oynement; & wiþ þis
oynement þou schalt anointe þe place harde aȝen þe fier ℞, olei aceti
ana. .ij., sapponis mollis & sapponis duri ana. j.; medle
hem togidere, & do þerto iuys mali terre ouþer brionie . .ij.;
boile hem alle togidere, & anointe þe place þerwiþ, & þou schalt fynde
oynementis in þe antidotarie þat ben gode in þis caas 


 

Of varices, þat ben veynes, and elephancia. 

Uarices ben clepid veynes, þat ben grete, & grene, & purpur, & sittiþ
aboute a mannes leggis. and þei comen of greet malancolious blood, þat falliþ adoun. & also it comeþ of grete metis & of
greet traueile, or it may come of greet fleume; & it wole make a mannes
feet & his leggis al grete, & sumtyme his feet also Þe 
cure of varicium is in þis maner: þou schalt purge him wiþ gotis whey &
wiþ epithimo, for þis purgacioun is propre in þis caas, or purge him wiþ
pelottis of epithimi. & lete him blood in þe veyne þat is clepid
basilica, of þe arme in þe same side, & also in his foot. & he schal
absteyne him fro metis þat engendriþ malancolie Þis passioun þow myȝt
cure in þese maners Þis is
þe first maner: loke in his hamme, vnder his knee. Þere þou schalt se a
greet veine; & alle þe grete veynes, þat ben bineþe in his leg, comeþ
out þerof. Þan þou schalt take vp þe same veyne wiþ a nedele. & loke þat
þou peerse not þe veyne, & knytte hir wiþ a þreed. & þe brede of þi
fyngir aboue þat place, putte yn þi nedele aȝen, vndir þe veyne as þou
hast do heretofore, & knitte in þe same maner wiþ a þreed; & þan þou
schalt kutte þe skyn ouer þe veyne endelongis; & þan take vp þe veyne &
kutte hir bitwixe þe .ij. bindingis, & þan þe ende of þe veyne þat is
aboue schal be brent wiþ an hoot iren, & þe neþir side of
þe veyne schalt be vnknit. & presse out þe blood bineþeforþ of þe veyne,
as myche as þou myȝt. & þanne þe remenaunt þou schalt drawe wiþ medicyns
þat ben consumynge. & þe fleisch þere þou madist þi wounde, þou schalt
touche wiþ an hoot iren also; & þan þou schalt leie to þe place
mundificatiuis, & þan soude as it is aforseid. 
Also anoþer maner cure: lete him blood oonli in þe same veyne, & take
out of þe blood as miche as þou miȝt, & purge him ofte, & make him


 

enplastris aboute his leggis wiþ drijnge þingis, & diete him as it is
aforseid. Þe .iij. maner is þis: þou schalt go to no perfit cure
þerof, but þou schalt lete þat blood falle adoun, & þan a fewe tymes in
þe ȝeer þou schalt purge him; & þou schalt laske his greet blood wiþ
blood-letyngis, þat ben forseid, & leie enplastris vpon þe place þat ben
drijnge. & þus þou schalt do til al þe swellynge be goon awey & þis
laste medicyn is þe beste for hem þat haue had þis passioun longe, & for
hem þat ben olde For if þou kutte a veyne in hem, þan þer
wole engendre manie sijknessis aboue, & make þe pacient deed þe raþere 
For I siȝ men þat her veynes weren so kutt þat weren algate sijk
aftirward, & wiþinne a litil time aftir þat þei diede. Elephancia is incurable whanne it is
confermed; but bifore þat it is confermed, it mai be curid for to purge
þe humouris þat ben in þe cause wiþ blood-leting, þat ben aforseid. & he
schal absteine him fro grete metis, þat engendriþ greet humouris; & þan
he schal not go ne ride, but if his leg & his foot be bounden wiþ a
boond faste, & speciali in þe ioynct But first þou schalt anoynte his
leggis wiþ epithimo maad of acacia, mirra, aloe, ipoquistidos, & alym with
vinegre. & whanne þe swellynge bigynneþ to goon awei, þan make him a
stuwe, & lete his leggis be þerinne longe; & be it maad of askis of
vines & caul-seed, sticados arabici, lupinorum, mirre, stercus caprini,
fenigreci. Also anointe him, & binde him, as it is forseid. & in þis
maner I haue curid men, þat ne weren not confermed þeron 

Of wertis in handis and in feet 

 Porri 
ben engendrid of fleume þat is greet, & ben white; veruce comeþ of malancolie, &
ben blake, & han mo rotis Scissure comeþ of malancolie brent, & makiþ as it were kuttyngis;


 

& if þei comeþ of cooldnes, þan þei schulen be clepid muge. Þe cure of porrorum is for to clense his bodi wiþ trocisco de
turbit, & þan frote þe place wiþ medicyns þat ben consumptif; & frote
hem wiþ poudre maad of a gotis toord, & tempere wiþ þe iuys of mirti &
wiþ þe ryndis of capparis Veruce schulen be curid wiþ a purgacioun
maad of epithimi & gotis whey, & wiþ summe oþere medicyn þat is proprid
for malancolie, & þan þou schalt vse stronge oynementis as vnguentum
ruptorium, ouþer mel anacardi or sum oþir corrosif, ouþer in þis maner
is better garse it al aboutforþ & binde it wiþ a strong þreed, &
streine wel þe þred & drawe him awei wiþ þe þreed, & þanne touche þe
rotis of him wiþ a cauterie punctual. Scissure. It is nede in þis
passioun for to purge his bodi of humouris þat ben brent, & make him a baþ of swete water. & þan þou schalt waische his lymes wiþ a
decoccioun of bismalue in watir, & a litil oile þerwiþ; & lete him vse
metis þat makiþ moist & engendrid good blood, & þan anoynte him wiþ þis
oynement ℞, olium rosarum, cere citrine, adipis anatis colatus, Isopi
humide, muscillagine seminis
citoniorum, amilum, draganti, ana, make herof an oynement Muge
schulen be curid wiþ oilis & oynementis ffirst þou schalt aswage þe
akinge wiþ oile, & þan leie þerto a mundificatif þat schal be seid in þe
antidotarie, & þan soude it wiþ mirre If þou seest it at þe first
bigynnyng, þan make an enplastre of armoniaco, for þat wole resolue þe
enpostym. & þou schalt make þat he vse streit schoon, & he schal anoynte his
feet, & principali hise heelis wiþ þis oynement ℞, olium de lilie
 .vj., cere ., resine ij., armoniaci
 j., farine fenigreci .., thuris, masticis, ana
 .ij., & make herof an oynement 


 

Of blood-letyng 

Blood-letyng is a craft for to-laske a mannes blood þat is in his
veynes And þis þou schalt wel wite, þat it falliþ for
oure craft, þouȝ we for pride take it to barbouris & to wommen; & blood-
letynge falliþ principali for cirurgians O lord, whi is it so greet
difference bitwixe a cirurgian & a phisician, but for philosophoris
bitoken þe craft into lewid mennes hondis or as manie men haue
dedignacioun for to worche wiþ her hondis & ȝitt mani men weneþ þat it
is inpossible þat oon man to kunne boþe þe craftis But þou schalt knowe wel þis, þat he is no
good phisician þat can no þing in cirurgie And also þe contrarie
þerof: a man mai be no good cyrurgian, but if he knowe phisik. Blood-
letynge is vsid bi cause for to kepe a mannes bodi hool, & to remeue
awei sijknessis fro a mannes bodi But þus manye þingis þou muste take
kepe in blood-leting: tyme, & hour, & eir, & disposicioun of þe sike
man & þou muste take kepe þat þou lete no man blood but if he mowe
endure itt First a man schal be lete blood for to kepe him-silf,
 & principali hem þat etiþ good fleisch
 & drinkiþ good wijn, & etiþ metis for to engendre myche
blood, & traueiliþ but litil, & principali þe while a man is ȝong, &
also in eelde if he be myche vsid þerto Also þou schalt lete hem blood
þat ben wont to haue akynge in her ioyntis, ouþer a feuere þat is clepid
sinocha or þe squinacie, ouþer pleureses Alle þese, tofore þe tyme
þat þei ben woned to haue her passioun, þou schalt lete hem blood or her
passioun come, þat it mowe go awey þerwiþ: & þis maner is clepid
preuisiuus. Þe iij. maner: whanne a man haþ greet akynge in


 

his heed wiþouten a feuere, or a squinantes plureses,
periplumonia, apostema calida, & eueri sijknes þat comeþ of to miche
blood. In alle þese causis þou schalt lete him blood; & þis maner is
clepid curantes. Now I wole telle alle maners in
what maner a man schal be leten blood ffirst, who schal lete þee
blood Þe .ij, whanne it is necessarie for to be lete blood Þe .iij.,
in whiche veynes a man schal be leten blood for diuers passiouns, & in
what maner þe veyne schal be kut. A man þat schal be letere blood
schal be ȝong, & he schal be no child, ne noon oold man, ne
he schal not quake, & he schal haue a good scharp siȝt; & loke þat he
kunne knowe veines, & þat he kunne knowe hem from arterijs; & he schal
haue manie diuers tool 
for to lete blood þerwiþ, & þei schulen be clene and cleer, & not rusti;
& summe of his tool schulen be longe, & summe schorte, for to peerse
aftir þat þe veyne is greet þerto Also children schulen not be lete
blood, but if it were greet nede, & he were so replet of blood þat he
schulde be achekid þerwiþ; þat þou miȝt knowe bi þe streitnes of his
breeþ & fulnes of his veynes, & bi reednes of his face. Þan it is
necessarie þat he be leten blood; but it is ful greet drede for to lete
a child blood, þerfore I wyle ȝeue no counseil þerto. & if it so be þat
he be in perel of deeþ, þan lete him blood Now þou art war of þis
perel, do as þou seest þat it is to do; & þou schalt warne þe childis
fadir & his modir of þe perels þat ben aforseid, & saue þee fro blame. 
Also olde men schulen not be lete blood, & ȝitt summe olde men ben
strenger of vertu þan summe ȝonge men; & þan þou schalt
take hede to þe rule in þis maner: þat þou schalt not lete hem blood
whanne þei arisiþ out of her sijknes Also wommen wiþ childe schulen
not be lete blood, & speciali not in þe .iij. firste moneþis, ne in þe
laste monþe Also ȝonge men þat ben white & pale, & haueþ fewe heeris
in her browis, & haueþ smale veynes & priui, ne ben not couenable to be
lete blood; ne men þat han manie humours & litil blood, for blood þat is
in hem is tresour. Ffrensch men doon hem-silf miche harme in þis caas;
whanne þei ben ful of coold humours & corrupt þei letiþ hem-silf blood,
& þan þei seen her blood corrupt &


 

foul, & þan þei supposen þat þei han wel doon þat þei haue lete out þat
blood, & þe barbour wole seie þat he mote hastili be lete blood aȝen 
It were wel better to him þat he hadde kept his blood, & þat þe corrupt
humours hadde be voidid awei in oþer maner Blood-letynge is not good
for a man at þe firste bigynnynge of cataracta, ne noon ventuse is not
good for him but in causis as it is forseid, blood-letyng is good 
And if a man etiþ miche fleisch & drinkiþ miche wijn, for
þis wole engendre miche blood And þan but if a man lete him blood, þan
þere wole engendre diuers sijknes þerof, & ofte tyme sodeyn deeþ Also
men þat haue þe goute of blood, he schal be lete blood tofore þe tyme
þat he supposiþ to haue his passioun; for ofte tyme þis wole take awey
his akynge. & in alle sijknessis þat comeþ principali of blood, it is
good for hem to be lete blood Also men þat haueþ synocham, blood-
letynge is ful necessarie to hem, til þei swowne. & þis wole do awei þe
feuere, or it waastiþ so miche þe mater; & þan he muste be holpen wiþ
oþere medicyns, þat þou schalt fynde in bokis of phisik If he be not lete blood, þan þe blood þat is in him wole
boile vpward to þe brest, & gadere togidere in the brest, þat þe pacient
schal be ful nyȝ stoppid. & sumtyme a
veine wole breke in þe piyse or in þe lungis, & þan þat veine mai not be
streyned ne stoppid, & þan þe patient schal die þeron. In þis chapitre
it is myn entencioun forto speke oonly of openynge of veines þat ben in us, & what vertu þer is
þerinne. In boþe armis of a man þer ben .iij. veines þat ben in us for
to be lete blood þeron Þe .i. is clepid cephalica, & is þe hiȝeste
veine of þe arme, & sitt next þe elbowe ; &
þis veine mote be kut large, & not to depe If þat veine be kut streit,
þan ofte tyme it makiþ an enpostym & also þou muste be wel war þat þou
touche no synewis For þe same cause þou miȝt lete a man blood vpon þe
hond, bitwixe his þombe & þe nexte fyngir þerto Basilica sittiþ adoun
aforȝens þe elbowe, vndir þe arme, & þis veine sittiþ ful nyȝ þe gret
arterie: & þerfore a man mote be wel war þat he touche not þe arterie
veyne. & for þe perel of þe arterie it is good for to lete him blood
bitwixe þe litil fyngir & þe fynger next þerto. & þis blood-letynge is
good for


 

alle þe placis vndir þe brest, & for þe lyuere. Of þis veine þat is
clepid Basilica, & of þe veine þat is cepid Cephalica, comeþ a veine
þat is clepid Mediana And whanne a man is lete blood in þis veyne, it
is perel of ij. grete synewis þat liggiþ in boþe sidis of
þe veyne. And whanne þou þinkist to avoide al a mannes bodi, þan þou
schalt lete him blood in þis veine, & principali for þe herte & for þe
brest. In Basilica, in þe riȝt hond, þou schalt lete a man blood for
passioun of þe lyuere, & in þe lift hond for passioun of þe splene,
 & in þe liftside of þe forheed it is good to lete blood for akynge of þe heed, &
principali whanne sijknes is confermed in a mannes heed. & þis I
apreuede misilf for sumtyme it doiþ awei þe frenesi. & I siȝ a womman
þat hadde akynge in hir heed, þat it miȝte not be take awei, & I lete
hir blood in hir hond as it is forseid & purgide hir, & þe veine in hir
forheed þat was gretter þan ony oþer veine in hir bodi; & I openede þat
veine, & anoon riȝt sche was hool But whanne þou wolt lete a man blood
in þat place, þou schalt streyne þe necke & kutte þe veine endelongis; &
þis blood-letynge is good for tynea, þat is in a mannes heed, & for
Saphati. & for demigrania þou schalt lete blood in þe templis
of his heed. & þe same blood-letynge is good for passion of
a mannes iȝen I hadde a ȝong man in my kepinge þat hadde demigrayn
 of hoot
cause, & I purgide him ofte & lete him blood, and I knytte þe arterie
þat was in þe same side of his heed, & þo he was cured for euermore 
Also letynge blood in þe veynes bihinde hise eeris is good for þe
dimigrayn & for tineam Also letynge blood in þe tunge is good for þe
squinacie, & for enpostyms, þat ben as it were almaundis, & for brancis;
 but he


 

schal be lete blood tofore in þe heed-veyne. & it is good for þe iȝen, &
it is good for icchinge & for pustulis in þe nose, & for scotomia þat
comeþ of blood Sumtyme a man is lete blood in veynes in þe necke, þat
ben clepid gwide, for drede of suffocacioun
 of
blood; & sumtyme in leprous men, þat schulen be lete blood in her lippis
bineþe. & þis is good for hote enpostyms
in þe mouþ, & for hote passiouns of þe gommys. In a mannes foot
ben .iij., þat ben profitable to be lete blood for manie passiouns And
þer is oon veyne in a mannes hamme vndir his knee, þat is good to be
lete blood for passiouns of þe maris, & for to bringe out
menstrue: & it avoidiþ al þe bodi. Also þer is anoþer veine, þat
sittiþ bitwixe þe holowe of þe foot wiþinneforþ, & is clepid Sophena; &
in þis veyne wommen ben leten blood for passiouns of þe maris, & men ben
lete blood in þe veine of þe same place for enpostyms of þe ballokis. 
Þe veine þat serueþ for þe scie, is wiþoute bitwixe þe heele & þe holowe
of þe foot wiþoutforþ, & blood-letynge in þis veine is good for
sciacam passionem, as it is aforseid in þe cure of sciatica. Herof
þou schalt take kepe. If þou þinkist for to lete a man blood in .ij.
diuers times, & not al at oonys, þan þou schalt do in þis maner; & in
þis caas, whanne þou wolt lete a man miche blood, and ne darist not do
it al at oonys; þan whanne þou letist him blood, þou schalt make þe
inscicioun of þe veine þe more long, þat it soude not hastili; & þan þou
schalt binde his arme, & smite þe place þere þou wolt lete him blood wiþ
þi fyngir, & make him blede more, as myche as þou seest þat good is 
 Also whanne þou wolt wiþ blood-letyng make þe mater go to
þe place aforȝens; whanne þou hast lete out þe .iij. part off blood þat
he schal blede, þan þou schalt sette þi fingir vpon þe wounde, & make
him stonde vp & remeue him-silf, & lete him sitte adoun, & do awei
þi fyngir & lete him blede more. & þus þou schalt do .iij.


 

siþis or .iiij., for in þis maner þe blood drawiþ more to þe partie
aforȝens, & þe vertu of þe pacient schal þe better be kept. Also if a
man is wont to swowne in blood-letynge ouþer falle doun, þan lete him
lie & be lete blood Also or he be lete blood, lete him ete a schiuer
of breed toostid & leid in wijn of granatorum. Alle maner veynes in
blood-letinge schulen be kutt endelongis And whanne þou wolt lete a
man blood in þe partijs aboue þe necke, þan þou muste binde þe veine,
 til þe veyne arise þat þou
wolt lete him blood on And whanne þou wolt lete a man blood in his
arme, þan þou muste binde his arme þe brede of foure fyngris aboue þe
place; & þou muste be wel war þat þou streyne not to faste,
as manie men doon Manie men binden so faste a mannes arm, þat he main
not fele his arm Veynes of a mannes feet & in his hondis, if þou wolt
lete a man blood þeron, þan þou muste sette hem in hoot water, & lete
hem achaufe þeron an hour; & þan þou muste binde his foot ouþir his hond
aboue þe ioinct wiþ a boond, & algate his foot or his hond mote be in þe
watir as longe as he schal blede 

Of kuttyngis and bledyngis 

Siccia is sett sumtyme for kuttynge & sumtime wiþoute kuttynge, and
sumtyme wiþ kuttinge. Wiþout kutting as vpon a mannes wombe or wommans 
ffor akynge þat comeþ of wijnd, & it is good for to waste wijnd Also
it is sett vpon þe wei of þe stoon þat falliþ adoun of þe reynes, & þan
it schal be sett a litil bineþe þe akynge þat it mowe drawe þe stoon
lower & lower til it come to þe hole of þe bladdre Also it is sett
vndir a wommans tetis for to restreyne þe blood of þe nose & of þe
maris Also it is sett vpon þe region of þe wombe for
fallinge of þe maris, þat is clepid dislocacioun of þe maris: as if the
maris falle adoun in þe riȝtside, þan it schal be sett in þe liftside 
And if þe maris falle in þe liftside, þan it schal be sett in þe
riȝtside Also it is sett vndir a mannes eere for to drawe out a greyne
or a stoon of þe eere þat is falle yn Also it is sett vndir a mannes
ers to drawe out þe emeroidis þat sittiþ hid fer yn And it schal be
sett in eueri place þere þou wolt make a greet attraccioun Also it is
good for to be sett vpon þe bitynge of a wood hound, & vpon þe biting of
a venymous beest.


 

It schal be sett þeron wiþ scarificacioun, also in causis þere þou
lettist for to drawe blood for febilnes, or for elde, or in children; &
hem after .iiij. ȝeer oold we moun garcie, whanne blood leting is
forboden hem, & speciali whanne we purposen for to drawe awei mater þat
is vndir þe skyn Also we moun garse a man bihinde in þe nol of þe heed
— — & for
greuaunce of þe iȝen, & vpon þe .ij. corneris of þe heed for tinea & for
pustules þat ben in þe heed vnder a mannes chyn, for wennys
of þe face & for vlcera þat ben in þe mouþ & in þe lippis & for akynge
of þe teeþ Also if it be sett bytwixe þe .ij. schuldris for swownynge
& for quakinge of þe herte, & for hem þat han to miche blood in þat
place. Þis maner letynge blood avoidid a mannes bodi miche & makiþ him
feble 

Also watir lechis drawiþ more blood þan
þese In þis maner þou schalt knowe whiche ben gode watir lechis &
whiche ben nouȝt. Þei þat han blac colour medlid wiþ diuers colouris, &
þei þat haueþ grete hedis & ben in foule stynkynge watris & han miche
spume on hem ben nouȝt And in þis maner þou schalt knowe whiche ben
gode: þei þat han reed wombis & litil reed rewis in þe rigge medlid wiþ
grene, & whanne þei haueþ litil hedis & smale tailis, & whanne þei ben
in good watir þat ben manie froggis yn. & or þou sette hem vpon a man,
þei schulen be kept al adai fastynge. & þan þou schalt ȝeue him a litil
scharp blood for to ete, & þan þou schalt waische hem wiþ cleer water; &
þan vpon þe place þat he schal be


 

sett, þe place schal be wel frotid tofore, þat it bicome reed, & þan
sette þervpon a ventuse for to drawe þerto blood. & þan anoynte þe same
place wiþ blood, & þan sette þervpon þe watir leche. & whanne he is ful
& þou wolt do him awei, blowe vpon þe place baurac, ouþer askis maad of
paper. & whanne he is falle awei, þan sette þervpon a ventuse aȝen to
drawe more blood to þe plase. & þan sette þervpon anoþer watir leche, if
þere gaderiþ þerto miche mater. & þis maner is good for al maner blood
þat is rotid, for it draweth it out 

Of cauterium or brennyng of large & streite. 

Cauterium is seid in ij. maners, þat is to seie large & streit. &
cauterium is seid propurli a brennynge wiþ gold or wiþ sum oþer
instrument þat is hoot, ouþer wiþ watir or wiþ oile, ouþer wiþ medicyn
caustica, ouþer wiþ herbis And þer ben manie medicyns for to make
cauterijs, whiche þou schalt fynde pleynlier in þe antidotarie A
cauterie is clepid streit, whanne it is maad
wiþ an hoot yren, wiþ gold, or wiþ siluir Cauterijs þat 
ben maad wiþ medicyns þat han vertu for to brenne Þer is seid a
cauterie pole whanne it is not hoot in felinge & þat cauterie
preuailiþ wiþouten brennynge as herbis Þer is anoþer maner cauterie:
actual, for so miche as it brenneþ in dede Of þis cauterie auicen
 spekiþ & seiþ, þat it is a medicyn, miche helpinge for to
defende, þat mater schal not departe into al þe lyme; & it wole comforte
þe lyme, & bringe it into good complexioun aȝen, & it wole dissolue
mater þat is corrupt, & it wole streyne flux of blood. & auicen seiþ,
þat a cauterie is oon of þe beste pointis of cirurgie for þingis þat
mowe not be fulfillid in long tyme, wiþ cauterie þei ben fulfillid As
it is seid phisicians leueþ þis craft to cirurgians. & þerfore it is
greet wondir if þer be ony good cirurgian founde, for þei ben alle lewid
men. & if a lewid man schal worche with cauterijs, þan he knowiþ not þe
difference bitwixe a cauterie þat is clepid actuel & potencial. & also
þei knowe not in what place of a mannes bodi þei schulen make hem. & þis
is so repreued þat it is almoost out of vss Also summen
maken cauterijs in vnclene bodies þat ben ful replet of


 

yuele humours, & þan cauterijs wolen do litil profit to passiouns þat
ben forseid, but þer wole falle þerto so manie humouris, & make þe place
of þe cauterie to swelle, & liȝtly engendre a cancre. & þan men þat ben
vnkunnynge ben agast herof & ben not hardi for to make no mo cauterijs.
& if þe patient hadde be purgid of grete humours tofore, þan it wolde
not haue fare so. And summen vsen cantarides for to make cauterijs
þerwiþ, & leggen it vpon men þat han hote complexioun & drie; & þis is
contrarious & falliþ greet agreuaunce þerof, & þan þei seien þat
cauterijs ne ben nouȝt worþ But auicen seiþ, þat a cauterie is good
tofore alle medicyns for to waaste & consume mater if þe cauterie be
sett in place þere it schulde be, but if the mater be so miche þat þe
cauterie mai not consume it, as þou miȝt se an ensample herof: þat fier
ouercomeþ alle þingis but if þou doist a litil fier among miche wet
wode, þer wole come smoke þerof. & the fier mai not
ouercome to waaste þe wode, for water þat is in þe wode is more þan þe
fier In þe same maner it fariþ of a cauterie þat is in a mannes bodi,
if he be ful of humouris, þanne þe cauterie mai not worche. & þerfor þou
schalt purge him wiþ laxatiuis tofore þe cauterie as it is aforseid 
Also þou schalt make no cauterijs in a man þat is ful of gode humours as
of blood, for þan oonli blood-letyng suffisiþ but if þe patient be
strong & þe mater on him be coold & moist, þan a cauterie is good for to
driue awei þe mater. & a man schal not bere a cauterie, but .ij. moneþis
ouþer .iij. at þe mooste. Now I wole telle þee a good rule If þou
fyndist in a mannes body a lyme in wei of corrupcioun : as herisipula, or herpes estiomenus,
ouþer formica, or in yuel disposicioun of a wounde þat bigynneþ to
encancre, &
for al oþer corrupcioun, þan sette a cauterie in þe nexte welle to þe
place, for þe cauterie wole defende þe place fro corrupcioun. Now
speke we of particlis of cauterijs þat falliþ in diuers placis of a
mannes bodi, & wiþ diuers instrumentis þei schulen be maad,
whiche þou schalt se portraied tofore þe, &
her signis forþwiþ. Þe .i. instrument þat is comoun & moost in vss, is
clepid nodulum, & is an instrument maad in
þis maner Take a brood plate of iren & make þeron an hole, & leie þat
plate þere þou wolt make þi cauterie. & þan þou muste haue an iren maad
long & smal & maad hoot, & putte it in þat hole of þe plate þis plate
wole saue þe place þat þe


 

cauterie schal be nomore but as þou wolt & þat iren þat þou schalt
make þi cauterie þerwiþ, schal haue a litil round knap tofore. & þat
iren schal be maad hoot til it bicome reed & þerwiþ þou schalt make þi
cauterie, & whanne þou doist awei þin iren, þere wole be vlcus. & þan
þou schalt leie þeron butter or oold grese, or grese stampid wiþ caul-
leues, & þat is þe best of alle, & leie it þerto, til þe cruste falle
awei þat þe hoot iren made. & þan þou schalt do þerto a litil pelot maad
of lynnen clooþ round & hard. & þat pelot schal be anoyntid wiþ oile, &
vpon þe place leie a caulleef, or an yue-leef, or a vine-leef, & in þis
 maner þou schalt holde it open as longe as þou wolt. 
The .ij. cauterie is clepid round, & haþ no knap at þe ende, but it is
schape long, & whanne þou makist þi cauterie, þou muste be war þat þou
touche no nerues ne veynes. & þis instrument schal be maad in þis maner,
þat it make a cauterie in boþe endis, after þat þou desirist, greet or
smal. The .iij cauterie is clepid punctuale, & is ful necessarie
whanne þou wolt make a streit cauterie. & is maad in þis maner. 
The .iiij. is clepid radiale, & is smal & scharp, & is good for
children, & is maad in þis maner The .v. cauterie is maad
in þis maner, & is swiþe comoun & is clepid calcellare. & þis wole make a
long brennyng as ouerþwert þe heed, & whanne þou wolt make vlcera long
þat ben rounde, þan þou schalt worche wiþ þis cauterie. The .vj. is
clepid subtile, & is good for festris þat sittiþ in þe corner of a
mannes iȝe, & it is good for yuel fleisch þat growiþ in a mannes iȝe, &
is maad in þis maner þis sotille cauterie schal be maad
hoot & putt in a canel in þis maner The .vj. is clepid dactilare, for it is
schape as it were þe stoon of a date. & herwiþ þou schalt make cauterijs
in þe haunche. & þere schal be an instrument schape as a table, & schal
be leid to þe haunche in þis maner, & haþ .vj. arisyngis þeron as haþ a
stoon of a date. & oon þerof is in þe myddil, & .ij. aboue, & .j. bineþe, & oon
in boþe sidis in þis maner Whanne þis instrument is hoot, it schal be
putt vpon a mannes haunche, & a table bitwixe maad of iren. & þis table
schal be coold, & þer schulen be .vj. holis


 

þeron, schape after þe cauterie þat haþ .vj. arisingis out as it is
aforseid. And þou schalt make .v. cauterijs vpon a mannes haunche,
& .ij. þerof schulen be aboue þe ioynct, & .ij. bi þe sidis, & oon vpon
þe ioynct, & .j. tofore þe ioynct. Þe vij. is clepid triangulare, &
þerwiþ þer mai be maad .iij. at oonys. & þis cauterie is good for þe
haunche also, & is maad in þis maner The .viij. cauterie is clepid
actuale, for sumtyme it is maad wiþ a
nedle, & it is good for to make cauterijs þerwiþ in þe
browis, & is maad sutil as a nedele. The .ix. cauterie is clepid
linguale, & it is schape as it were a tunge of a litil brid in þis
maner. & it is good for to make cauterijs vpon a mannes browis 
The .x. cauterie is clepid ceton, & is maad triangulis holowid. & in þe hole þerof þere may entre a scharp
instrument þat haþ a fenestre as it were a nedele, & it schal be
holde with coold tenaclis, also þe place þat þou wolt make þi cauterie
on. Þou schalt take vp þe skyn wiþ tenaclis, & putt in þin hoot iren
þoruȝ þe hole of þe tenaclis, & brenne þe skyn. Þan þou schalt make a
corde of wollen ȝerne & wete it in blood, & drawe it þoruȝ þe holis, &
þan þou schalt knytte þe .ij. endis togidere, & in þis maner þou schalt
holde it open as longe as þou wolt. Þis is a comoun cauterie, & þis
cauterie mai be maad in þe mouþ of þe stomac, & vpon þe lyuere & þe
splene, & vpon þe ballocke-leþeris Now þou knowist alle þin
instrumentis, for to make cauterijs with, & her names Now telle we in
what maner & in what place þou schalt make hem In oold heed-akynge,
 whanne purgaciouns & laxatiuis & gargarismis & snesyngis
 & clisterijs & oþere maner of
avoidynge, & wiþ enplastris & wiþ anoyntyng, whanne þe akynge of a
mannes heed wole not go awei wiþ alle þese, ne þe epilencie, ne noon passioun þat comeþ of þe heed, ne
passiouns of þe iȝen, & passiouns of þe eeren, & of þe noseþrillis, &
oold couȝe, & flux of þe wombe þat comeþ of þe reume. For alle þese
passiouns þou schalt make cauterie þat is clepid cultellare in þe welle
of þe heed ouer the founte throughoute the brayn.]


 

bihinde. & first schaue awei þe heeris, þere þou wolt make þi cauterie
as it is aforseid with an hoot iren, & herof þou schalt be ware þat þou
lete not þat iren be þere to longe, but þou schalt hastili make it, &
hastily do awei þe iren, & þan þou schalt do awei þe cruste þerof wiþ
butter, or wiþ oold grese, or wiþ leeues of caul, as it is aforseid. 
Þis cauterie schal be holde open wiþ litil pelottis as it is forseid as
longe as þou wolt, til þe patient be hool But or þou make þi cauterie,
þou muste be wel ware, as it is aforseid, þat þin iren lie not to longe,
 but hastili take it awei, for if it were þere longe his
brayn myȝte be harmed þerbi. Wiþ þis cauterie I helide a womman þat
hadde passiouns in hir heed manie diuers, & I miȝte not make hir hool
with no purgaciouns, ne wiþ noon anoyntingis, & wiþ þis cauterie I made
hir al hool. Also þou muste make a round cauterie & touche oonly þe
skyn þerwiþ, & do þerto seto. Þis cauterie is good for passiouns of þe
iȝen, & for epilenciam, & for oþere sijknessis of þe heed; but þis
cauterie is not so good as þat oþer tofore. Also þou miȝt make a
cauterie in a mannes necke bytwixe þe boonys & þe skyn aboueforþ ; þis cauterie is good for þe spasme. 
Also whanne a man is woundid in þe heed, þis cauterie is good for drede
of þe spasme; for herwiþ þe mater schal be consumed, þat nerues ben redi
for to take. Also in þe welle vnder þe eeris & bihinde þe
eeris þou schalt make cauterijs for passiouns of iȝen and for akynge of
þe teeþ. Superfluite of fleisch þat is vpon a mannes browis, þou
schalt do awei wiþ a cauterie þat is clepid lingual, schape
as it were a tunge of a brid. & þou schalt make þerwiþ cauterijs vpon
his browis, but þou muste be war þat þou touche not þe natural
substaunce of þe browis. & þou schalt make cauterijs þervpon with
cauterium punctuale, & for to do awei superfluite of fleisch þat is in
þe corner of a mannes iȝe. Superfluite of fleisch þat is in a mannes
nose, it mai be remeued awei wiþ cauterium acutum ouþer punctuale, for
to touche þerwiþ þe fleisch a litil & a litil til al þe superfluite be
take awei. & if þis superfluite be fast þeron & be fer yn, þan þou muste
vse a sutil cauterie, & putte it in þe nose-þril


 

þoruȝ þe canel, þat þe hete ne mowe not harme þe substaunce of þe nose,
but oonly brenne þe superfluite of þe fleisch. Also þou schalt make a
round cauterie vndir a mannes chyn. & þis cauterie is good for wennys
þat ben in þe skyn of his face, & for þe place, & for þe palet, & for sijknes in a mannes mouþ, &
in þe gomys, & in þe teeþ. Also þou miȝt make .ij. cauterijs in boþe a
mannes armys, wiþoutforþ þe arme, in þe welle þat is vpon þe grete braun
a litil bineþe þe schuldre. & þis cauterie is good for
sijknes þat ben in þe partie bihinde of a mannes brayn as for þe
litarge, & also
it purgiþ wel þe nerues of þe necke Also þou miȝt make anoþer in þe
welle vndir þe grete braun, and is good for þe brayn wiþinneforþ as for
scotomia & vertigine, & for water þat falliþ adoun fro a mannes heed to
hise iȝen, & it is good for al passiouns of a mannes iȝen Also þou
schalt make a cauterie cultellaria bitwene a mannes fyngris And þese cauterijs ben gode for
passiouns ciragra Also þou schalt make cauterijs in þe brest wiþ a
round cauterie, and is good for asma Also þou miȝt make a cauterie toward þe forke of þe brest aboue for
disma Also þou miȝt sumtyme make cauterijs
in þe brest, þat ben clepid cultellaria, bitwixe þe ribbis, & þese
cauterijs been good for empima, id est apostyme wiþinne Also þou
miȝt make cauterijs punctualia in þe rigboon for gret akinge þat a man
haþ in þat place Also þou miȝt make cauterijs wiþ a round instrument
vpon þe regioun of þe stomak, for long febilnes þat a man haþ had in his
stomak Also þou miȝt make cauterijs vnder þe nauele &
vppon þe lyuere & vpon þe splene, ffor colicam passionem & for þe
sijknes of þe lyuere & vpon þe splene & for dropesie. And alle þese
cauterijs wolen be maad best wiþ seton Also þou miȝt make .ij.
cauterijs in þe haunchis as it is aforseid Also þou


 

miȝt make .ij. cauterijs vndir þe knee, for þe akynge of þe knees & of
þe ballokis & of þe maris. Also þou miȝt make .ij. cauterijs vndir þe
kne, wiþoutforþ for remedie of al þe bodi, for it avoideþ wel alle
partijs of a mannes bodi & I haue seen manie men þat han maad
cauterijs in þat place, or his bodi were purgid, & humouris fel so myche
þerto þat his leggis & his hipis to-swollen al greet. & if he hadde be
purgid tofore, he schulde not haue fare so. & aboue þe ancle ben maad
cauterijs for sijknes of þe ballokis. & also it is good for wommen 
Also bitwixe þe toos ben maad cauterijs for þe potagre Also
if þou purgist a man or a womman wiþ medicyns laxatiuis, & þan makist a
cauterie as it is aforseid. & if þe passioun go not awei at þis oon
doinge, þan þou schalt neuere þe lattere be in dispeir of cauterijs, 
but þou schalt bigynne to purge him aȝen & make him a
cauterie aȝen. & if it so be þat he be miche feblid herwiþ, þan þou
schalt restore aȝen wiþ gode metis & drinkis þat engendriþ good humours.
& whanne he is restorid aȝen, þan þou schalt bigynne & purge him aȝen, &
þan make hise cauterijs aȝen, & in þis maner þou schalt worche wiþ þi
cauterijs. ffor manie men makiþ oon cauterie or .ij, & if þei seen þat
it profitiþ not, þan þei leeueþ of & worchiþ nomore. & manie men
contynuede þeron til þe pacient be brouȝt al doun & liȝtli deed & in
þis maner ne schulde not a leche worche ffor G. seiþ: it is a feble
leche, þat can not helpe þat is able to be holpen. & defaute herof is
þis: þat manie lechis ȝeueþ medicyns, & ne makiþ no space to bringe þe
patient into good staat aȝen Alle þese rulis þat G. seiþ þou schalt
attende in þis maner: if þe patient be maad feble wiþ medicyns laxatiuis
& wiþ cauterijs, þan þou cesse of þi medicyns & ȝeue him comfortatif
metis & drinkis for to releue him aȝen, & þan þou miȝt worche wiþ þi
medicyns aȝen. & þus þou miȝt do perfitly þe cure And heron manie men
erriþ þat ben holden ful kunnyng & þerfore I haue sett it
in þis place þat it mowe be ensaumple to þee Also þou schalt make a
cauterie vpon rotid fleisch, til þou haue take awei al þe corrupcioun
þerof. & in þis caas we mowen vse hoot feruent oile for to springe vpon
þe corrupcioun,


 

so þat it ne touche noon hool place, & þis maner is ful good to take awei corrupcioun
of fleisch, & it is bettir þan medicina caustica Whanne þou wolt
worche with medicyns caustica, þan do as it schal be seid in þe
antidotarie of þis book 

Of þe cure of brennyng wiþ fier ouþer with hoot watir or with oile.

A Mannes lymes ben brent wiþ fier, watir, ouþir wiþ oile In þis caas
þis is þe firste entencioun: or þe place bigynne to bladdre, þou muste haue medicyns þat ben colde And if it so be þat
þe place be vlceratus, & þou were not at þe firste bigynnyng, or if þe
brennyng be so miche þat þou miȝt not defende, þat vlcera ne come not
þeron, & þan þou must haue medicyns þat ben lasse coold, & medicyns þat
ben clepid stiptica not fretynge Þese ben symple medicyns 
in þe firste caas Take marbil stoon & grinden smal, & alle þe
sandalis, & solatrum, & watir of rosis, & watir of
cucurbita, & water of virga pastoris, & of alle þese þingis make a þing
for to leie þeron Also oile of rosis, & þe ȝelke of an ey ben good
þerfore Also bole armoniac temperid wiþ vinegre is good þerfore. And
it muste ofte be remeued & ofte leid to aȝen, for þe cooldnes of ofte
remeuyng schal defende it fro bladdring Naturel medicyns þat ben gode
in þe secunde caas: But vnguentum de calx maad in þis maner ℞,
calcis viue bene cocte þat ben maad of an hard stoon, and waische it wiþ
coold watir til it lete al his scharpnes, & þan wiþ oile of rosis & wex
make an oynement Also vnguentum album Rasis þat is maad in þe
antidotarie is good þerfore I nyle for þis cure sette no mo medycyns.
Þoruȝ þe grace of god almiȝty þe þridde tretis is fulfillid 

Here endiþ þe þridde book,


 and bigynneþ þe fourþe book Of brekyng of boonis, & sumtyme of brusyng of boonys, and a general techyng
 for alle 


 

 A Mannes nose is sumtyme to-broken, & sumtyme
pressid adoun. & if he be hastili holpen his nose mai be restorid aȝen,
& if it be longe or he haue ony help, þanne he schal be maymed for
euermore If þou comest at þe firste bigynnyng þou schalt do in
þis maner putte yn þe fingir of þe lifthand anoon to þe brekyng, þi
leeste fyngir or what fyngir wole best yn, & wiþ þi riȝthond presse vpon
þe brekyng, & arere vpward wiþ þi fyngir withinneforþ, & presse wiþ þin
hond wiþoutforþ & bringe it as it schulde be. Þan make a strong tent &
so longe þat he mowe passe aboue þe brekyng, & þan þis tent schal be
diȝt wiþ a litil wex hoot & a litil sotil poudre of mastik & sandal, &
schape þerof in þe maner of a candel, & þan putte it into his nose,
wiþoutforþ leie of consolidatiuis þat schulen be seid in þe antidotarie,
& abouteforþ þou schalt leie a defensif, & þou schalt binde his nose wiþ
boondis, & leie sutil lynnen clooþ in boþe sidis of his
nose as it is aforseid in þe chapiter of woundis in a
mannes face If þou miȝt not putte yn þi fyngir in his noseþrel, þan
make a tent of tre & hile it wiþ lynnen clooþ þat it be oold & neissche,
& þan anointe þis tent wiþ oile of rosis, & putte þis in his noseþrel in
stide of þi fyngir, & þerwiþ arere vp his nose wiþinneforþ, & wiþ þin hond
wiþoutforþ make his nose euene til þe boon be brouȝt in his propre place
þat is to-broke. Of his dietyng, & blood-letyng, & ventusis, &
clisterijs, ouþer suppositorijs, do as þou seest þat it is to do, & as
it is aforseid.

 If a manes cheke-boon withoute wounde, putte þi ryȝt
hond in þe mouþ of þe seeke."] in þe liftside be to-broke, þan putte


 

yn þi strongist fyngris of þi lifthond tweyne & bringe þe boon into his
propre place aȝen, & presse wiþ þi riȝthond wiþoutforþ; & if þe cheke-
boon be to-broke in þe riȝtside, þanne putte yn .ij. fyngris of þi
riȝthond, and bringe þe boon to his propre place aȝen, as it is
aforseid. & whanne þe boon is brouȝt as it schulde be, þat þou miȝt
knowe if his teeþ sittiþ euene as þei schulde do, & þan binde hise teeþ
wiþ a strong þreed wexid & bounden bitwixe his teeþ, & leie
þervpon oon of þe consolidatiuis & binde him in þe same maner, þat þe
boond be maad fast bihindeforþ in his necke. & þan it schal be turned
aȝen to his forheed, & þou schalt binde him wiþ þi boond manyfoold, þat
þe boon þat is to-broke mowe be holde in his propre place And þe
patient schal ete no metis but þingis þat he may soupe For if he
chewide, it wolde make þe boon falle out of his place aȝen, & in .xx.
daies þis boon mai be restorid aȝen 


 ffor brekyng of þe forke of þe þrote and of þe brest 
 

The cheke-boon aboue meueþ not, & þat is for .iij. causis: oon is þat þe
cheke-boon bineþe is more liȝt & more able þerfore, Þe .ij. cause is
þis: þe cheke-boon is niȝ noble lymes, & if þe cheke-boon aboue meuede,
þe noble lymes miȝten be enpeirid þerbi. Þe .iij. cause is þis: if þe
cheke-boon aboue meuede, þere nolde be noon strong coniunccioun bitwene
hem Þerfore þe cheke-boon aboue is fast maad to þe boonys of þe heed,
as it is aforseid in anothomiam. The cheke-boon bineþe is maad of .ij.
boonys ioyned togidere in þe chyn. & þis boon is maad fast
with þe cheke-boon aboue wiþ ligaturis þat ben stronge & recching & wiþ
lacertis, & maketh þe cheke-boon meue whanne a man wole, for summe þerof
comeþ adoun fro þe boonys of þe heed, & ben ioyned wiþ partijs of nerues
of þe heed, & of nuche, & closiþ togidere þe cheke-boon. ] bineþe aforȝens þe brest,
and ben medlid wiþ nerues of nuche & openeþ þe cheke-boon, & summe comeþ
fro þe sidis, &


 

meueþ þe cheke-boon round, whanne a man couwid. &
þis cheke-boon bineþe mai be brouȝt of þe ioynct fro þe cheke-boon aboue
in .ij. maners: ouþer it goiþ of þe ioynct bihindeward, & þan þe teeþ
þat ben in þe cheke-boon bineþe goiþ wiþinne þe teeþ of þe cheke-boon
aboue. & þan he may not opene his mouþ, & it goiþ out of þe ioynct
forward, & þan þe teeþ þat ben in þe cheke-boon bineþe goiþ forþere out
þan þe teeþ aboue. & he mai not close his mouþ togidere These signys ben certeyn whanne
þe boon is out of his ioynct It is greet nede for to helpe a man
hastily in þis caas; for if þe cheke-boon be out of ioincte
longe, þere ben manie nerues & lacertis & arterijs & veines aboute þat
place, & for þis cause it wexiþ hard anoon. & þis place wole soone take
enpostym for divers humours þat wolen falle þerto. & if þer falle an
enpostym in þis place, þan, for þe brayn is so niȝ, þer comeþ a frenesie
þerof & ofte tyme dieþ & þerfore if he be hastili holpen, þe boon wole
liȝtly into þe ioinct aȝen. & þerfore þat ioinct haþ liȝt meuynge ffor
eueri ioinct þat haþ hard meuynge, & he be out of þe ioinct, it wole be
hard for to bringe yn aȝen If it so be þat þe cheke-boon be out of
ioinnct hindeward, þan þou schalt take þe boon first wiþ þi .ij. hondis,
& lete a man holde his heed & drawe þe boon forþward. & if it so be þat his mouþ be closid togidere, þan
þou schalt opene his mouþ wiþ þin hond or with sum oþer instrument, &
þan take faste þe boon & drawe it to his place aȝen. & in þis maner þou
schalt knowe whanne it is in his propre place aȝen, if his teeþ sitten
euene, & if he may opene his mouþ If þou miȝt not bringe þe boon to
his propre place in þis maner, þan þou muste take a strong boond, &
sette it vndir his chyn, þere þou settist þi fyngris, &
anoþer man mote drawe þe boond strongly & euene, & wiþ a wagge þou muste
opene his mouþ. In þis maner


 

þou openynge his mouþ, & he drawing wiþ þe boond as it is aforseid, al
at oonys wiþouten drede þe boon wole come into his ioynet. If it be out of þe ioinct
forward, þan þou schalt sette a strong boond vpon his chin, þat it hile
al þe chin, & lete a man stonde bihinde him & halde þe boond in hise
hondis, & he schal sette his knees vpon his schuldris, & he schal drawe
þe boon to him wel & euenly. & þou schalt putte a wegge in his mouþ, &
whanne he drawiþ þe boon þou schalt opene his mouþ wiþ þe wegge al at
oon tyme, & in þis maner þ boon schal falle into his ioinct. Whanne þe
boon is ynne, þan binde it faste wiþ a ligature & with enplastre, & lete
him haue souping metis, & he schal chewe no mete til þe place be al
fast If it so be þat þou were not at þe first bigynnyng, & þe place
is enpostymed, & he haue þe feuere & akynge of his heed, þan schaue his
heed & anoynte it wiþ oile of rosis & a litil vinegre medlid þerwiþ. &
þou schalt anoynte his heed with sum mollificatif, or wiþ
dokis grese or wiþ hennys. & þou schalt worche as miche as þou miȝt for
to acesse þe enpostym, & for to cure þe feuere, & for to comforte his
heed, þat þe frenesie ne come not to him Whanne þe feuere & þe
frenesie & þe enpostym be remeued awei, þan cure him as it is aforseid 


 ffor brekyng of þe forke of þe þrote and of þe brest 

THe forke of þe þrote is clepid of summen patena, & of summen cathena.
 Sumtyme it is to-broke & nouþer part of þe boon ne is not
ypressid yn, & þan þe cure þerof is liȝt ynow. But if þat oon ende of þe
boon be pressid adoun vndir þat oþer, þan it is ful hard for to bringe
it yn aȝen. Whanne nouþer partie is pressid adoun, þan it is noon oþer
nede for to haue no medicyn but stupis wet in white of eiren; & leie it
vpon þe brekynge of þe boon, & binde wel þe place wiþ ligaturis; & his
arme of þe same side mote be hongid to his necke, & in his arme-pitt þou
schalt leie a bal of lynnen clooþ. & þou muste binde his arme þat he
mowe not meue his arm toward þe forke of þe brest, & in þis
maner he mote


 

be kept til þe boon be al hool. If it so be þat oon ende of þe boon be
pressid adoun, þan a man mote drawe his oon arme, & anoþer man his oþere
arme, & þou schalt wiþ þin hondis drawe þe boon to his propre place. Þan
þou muste haue a medicyne consolidatif, & wete þerinne a lynnen clooþ, &
hile al þe brekyng of þe boon þerwiþ, & leie þervpon faldellas
 wiþ white of an ey,
& þan binde him as it is aforseid, and his arme to his necke, & in þis
maner he schal be kept til he be hool.


 Of brekyng of rigboonys 

RIgge boonys for her schortnes & for her strongnes ne ben not to-broke,
but if it be wiþ greet smytyng, & sumtyme þei ben brusid, & þat makiþ
greet akynge. Also þer falliþ manie perels of þe boonys of þe necke if
þei ben hurt, lest nucha be hirt also, & þan it is perel of þe brayn as
it is aforsed If þou seest yuel signes in þat caas, go awei þerfro. &
if þou seest noon yuele signys, þan anointe þe place wiþ oile of rosis
hoot & leie þervpon wolle, and þanne terbentine medlid wiþ
a litil mastic, & þis medicyne þou schalt vse til þe place be al hool 

 The noumbre of a mannes ribbis is aforeseid in þe anothamie A mannes
ribbis ben to-broke sumtyme wiþ smytyng or wiþ fallyng Also þei moun
be plied inward & not to-broke. In þis maner þou schalt knowe wheþir a
mannes rib be to-broke or no Sette þi fyngris vpon þe place & grope
softli & presse a litil vp & doun, & if his rib be to-broke, þou schalt
heere hym sownie, &
he schal haue couȝinge & akinge in his side. It is ful hard for to
restore a rib þat is to-broke, for sumtyme þat oon parti plieþ inward, &
þan it is hard for to bringe him into his propre place aȝen And summen
seien þat þe pacient schulde ete metis to swelle him þat engendriþ
wijnd, & wole make þe rib goon into his propre place aȝen. & summen
seien þat me schulde sette a ventuse, & wiþ


 

þe drawing þerof þe rib wole rise vp aȝen into his propre place But I
suppose þis wole more make agreuaunce þan helpe þe patient ffor þe .j.
wole engendre an hoot enpostyme The .ij. it wole drawe to
þe place manie humours If þou wolt take þis cure, þou schalt do in þis
maner: ffirst þou schalt lete him blood in þe side aforȝens in þe
veyne þat is clepid basilica, & þan in þe same, & þan anoynte þin hond
wiþ terbentine. & loke if þou miȝt take vp þe rib þat is pressid adoun.
& þin oþer hond þou schalt sette vpon þe place þat is not pressid adoun.
& wiþ þin hond þat is anoyntid arere vp his rib. & loke þat þe .ij.
endis of þe ribbis þat is to-broke come euene togidere, & þan make þe
patient to couȝe, for þis þe beste maner for to bringe him yn If
þou dredist nouȝt greet replecioun of his bodi, þou miȝt opene a ventuse
whanne þe rib is ioyned. & þan þou schalt binde wiþ a boond, & vndir þe
boond þou schalt leie lynnet or sum oþer neische þing. & þou schalt
binde him in sich a maner þat þe rib þat is to-broke ne mowe not remoue
ne falle adoun aȝen. & þe patient schal vse liȝt mete as pultes de
caudarisio, de amido, de tritico, wiþ
penides, & he schal drinke swete wijn temperatli, & þou muste defende
 him fro wraþþe & fro crijnge, & fro alle þingis þat wolen
make a man to couȝe. If it so be þat þe akynge aceese not, & þou ne
miȝt not bringe his rib as he schulde be, & if he haþ greet cowȝynge &
acces of þe feuere, 
whanne þou hast lete him blood, þan þou muste kutte þe skyn aforȝens þe
rib þat is to-broke, & vnhile þe same rib of al his fleisch, & þan wiþ
instrumentis & wiþ þin hond þou muste drawe vp þe rib, & bringe him in
his place as he schulde be. & þan þou schalt cure þe wounde as it is
aforseid His dietynge schal be as of pluretici til þe feuere & al
þe passiouns ben goon awei 


 Of brekyng of þe helpers of þe rigboon.

Adiutorium is to-broken ful ofte ouerþwert wiþ breking Þe nere þat it
be þe ioynct, þe more perilous it is, & þe worse for to cure In þis
place I wole telle þee in what maner þou schalt knowe a brekyng, & in
what maner þou schalt restore it aȝen, þat


 

it mowe be an ensample to þee in þe breking, if a mannes arme & his leggis & his hipe-boon ben
broken In þis maner þou schalt knowe: Lete a man holde his arme
 wiþ .ij. hondis faste bi þe schuldre, & he mot holde him in
þat maner þat he mowe nott meue him-silf; & þou schalt stonde tofore
him, & take his arme faste bi þe elbowe, & meue his arme hidir & þidir
liȝtli til þou heere sownynge of þe boon, & whanne þou knowist þe place
þat it is to-broke. & þis maner asaiyng is good whanne þe brekynge is so
priuy þat no partie of þe boon goiþ in no side out Whanne þou knowist
where þe breking is, or þou bigynne ony þing for to worche þeron, make
redi alle þi necessarijs þat ben gode for þe bindyng. First þou schalt
make stupis þat ben euene, & wete hem in hoot water in winter, & in
coold water in somer, & þan wrynge out þi stupis þerof & diȝte oile of
rosis & a defensif of bole, & ij. longe boondis þat þei be .iiij.
fyngris brood, & lynnen clooþ þat mowe go aboute al his arme, & a strong
corde; & þe corde wole be þe better if it be playn, & not round. & þou
muste diȝte smale ȝerdis of drie tree, þat be strong & sotil. & whanne
þou hast diȝt alle þese þingis redi, þan sette þe boon in his place as
liȝtli — — — with þin hond wiþouten greuaunce. & þan take 
oold soft lynnen clooþ, & wete it in oile of rosis, and wijnde it aboute
his arme. & vpon þis leie a clooþ wiþ medicyns consolidatif, þat schal
be seid in þe antidotarie for brekynge of boonys; & þerfore þese .ij.
lynnen cloþis moten be large for to hile al þe brekyng And þou muste
haue cloutis in .ij. sidis of þe place þat is to-broke, & þervpon þou
muste leie faldellam in boþe sidis euene, & wet in gleire of an ey. &
alle þese þingis þou schalt binde wiþ þi boond, þat schal be þe brede
of .iiij. fyngris, & long þat he mowe goon aboute manifoold. & sewe þe
foldyng of þe boond þat he mowe not vndo Vpon þis ligature þou schalt
leie faldellam maad of stupis, & he schal oonly be wet in water & leid
vpon. & hervpon


 

þou schalt leie þi splentis ; & wiþ a corde þat be brood,
& not round, þei schulen be bounden þervpon. & þou schalt streyne
middilly, & not to faste Herof þou muste be
war, þat streynyng þat is in þis place & in oþere placis ne schulen not
be so harde þat þe place bicome blak, ne þat he mowe fele his lyme 
Ther ben summen þat streynen so faste a manys lyme, þat þe spirit of
meuynge, ne þe spirit of lijf mai not come þerto. & þan þei
seeþ þat þe place is to-swolle, & askiþ of þe patient wher he haue miche
akynge. & þei supposen to do awei þe akynge wiþ þe greet binding, & in
þis maner þe lyme wole rotie, & in þis maner þe patient mai falle into a
feuer & þe spasme, & manye men dieþ þeron But þou schalt worche in þis
maner Whanne þou seest þis caas, vnbinde þe lyme, & as miche as þou
miȝt do awei þe swellyng & þe akynge. Aboue þe brekyng towardis the
schuldre leie a defensif of bole If þer come noon akynge ne
swellynge, þan þou schalt lete it sitte so boounde .x. daies in winter,
& .vij. daies in somer & þan vnbinde it softly þat þe lyme ne meue
not & loke þat þe boon sitte wel; & þan binde it al togidere aȝen as
þow didist first. Whanne þe boon is wel soudid, þan þou schalt take
stupis & wete hem in good wijn hoot, & leie
þervpon. Whanne it is soudid, if þer leeue ony þing of hardnes in þe
same place, þan do it awei aftir þe teching þat þou schalt fynde in þe
antidotarie 

Sumtyme þe boonys of a mannys arme ben to-broke boþe, &
sumtyme þat oþer. & whanne þei ben boþe broken, it is þe more worse If
it so be þat þer be to-broke but oon boon, þan it is no nede for to do
but astellas, for þe
boon þat is hool wole saue þe ligature wel ynowȝ The boonys of a
mannes fyngris ben sumtyme to-broke, þan þou schalt sette euene þe boon,
& binde him wiþ astelles þat ben wel maad þerfore. & þouȝ þe fyngir ne
be but a litil lyme, ȝitt þou muste haue good kunnyng & good witt for to
diȝte it wel Dietyng in alle brekyng of boonys schal be first sotil, &
aftirward more greet, as it is aforseid 


 Of breking of þe boon of þe coxe.

Whanne þe boon of þe coxe is to-broke or ony boon of þe foot, þan þou
schalt worche in al maner þingis as it is aforseid in þe chapitre of
adiutorie & of þe fyngris But þis þou


 

muste adde more þerto, þat whanne þou hast brouȝt yn þe boon of þe leg,
þan þou muste make an instrument, þat is clepid albium ouþer coutelle; &
it schal be schape in þe maner of a cros. & þeron his leg mote be sett, so þat his leg mowe bowe to
no side Also it is necessarie þat þe patient ligge also stille as he
mai wiþouten remeuyng, til þe boon be fast But þou muste be wel war
herof whanne þat a mannes leg is to-broke, ouþer his hipe, þou muste be
war in þe soudyng, þat oon leg be not schorter þan þe oþer But þou
schalt mesure hem algate boþe lich long, & in þe same mesure kepe hem 


 Of þe cure whanne a man is smiten in þe rigbon or ribbis.

It bifalliþ sumtyme þat a man is smyten or a man falliþ, & þan tendre
boonys as þe cheke-boon & ribbis, & children boonys of her arme &
of her leggis, for þe tendirnes of þes lymes, þei wolen folde & not
breke In þis maner þou schalt bringe hem aȝen In þis maner anoynte
þin hond wiþ terbentyne, & take þat boon & presse it as it is forseid in
þe brekyng of a boon. & if it be
a rib, þan þou schalt presse him vpward, as it is foreseid. & if it be
in þe arme ouþer þe leg, þan þou muste make ligaturis þerfore &
instrument of tree, þat be euene, & þerto his arme ouþer his leg schal
be bounden & pressid, for to make him euene. & or þou do þus, þou schalt
make a vomentacioun of camomille, malue, & bismalue,
fenigreci, seminis lini soden in water; & þan anoynte him wiþ oile of
lilie, or wiþ gandris grese, or hen-grese, & þan presse his arme as it
is aforseid. Also þou miȝt vse þis medicyn, þat is aproued ofte tyme 
leie a plate of yuer in þat side þat þe boon is aplied, &


 

þe vertu of þe yuer wole drawe þe boon as it schulde be, & bringe þe
boon into his propre plite 


 Of þe greuousnes of þe rigboon whanne he is out of ioyncte 

Dislocacioun of þe rigboonys is a greuous sijknes. It is aforseid in
anathomia how manie boonys ben in þe necke & in þe rig. & it is aforseid
in what maner The firste boon in a mannes necke is bounden with manye
feble ligaturis, & þe ligaturis þerof ben recching & feble, þat þei ne schulde lette þe meuynge of
þe heed Þe boonys þat ben in a mannes necke beþ more feble þan ony
oþer rigboonys, & þerfore þei goiþ liȝtly out of þe ioynte, & it is ful
greet drede þerof If þe hiȝeste boon of þe necke be oute of þe ioynct,
it is clepid decollacio, & it sleeþ a man anoon; for þat oþer boon þerof
pressiþ yn & stoppiþ a mannes breeþ anoon, & in þis maner it
sleeþ a man anoon And if þe ioynct þat is bitwixe þe vij. boon &
þe .viij. be out of ioyncte, þan it wole stoppe þe weie of his mete, and
it wole lette þe weie of a mannes breeþ also And if ony boon of þe
rigboon þat is bineþe þe .viij. boon be out of ioyncte, but if he be þe
raþere holpen, he schal lese his meuyng for euermore And þerfore it is necessarie
as faste þat a mannes rigboon is out of þe ioynct, þat it be brouȝt yn
aȝen anoon, & principali þe firste boon of þe necke, for disiunccioun of
þat boon wole sle a man anoon, as it is forseid If þou be in þe place,
take þe patient bi þe heeris, & sette þi feet vpon his schuldris, & so
þou schalt drawe vpward wiþ þin hondis, & presse adoun wiþ þi feet, &
bringe þe boon into his ioynct aȝen Whanne þe .vij. rigboon is out of his ioynct fro þe .viij. rigboon, itt mai ful litil
tyme lenger abide. & if it so be þat þis boon be pressid swiþe ynward,
it wole sle a man hastily, & it wole ful late be curid If it so be þat
it mai be curid, þer is noon oþer cure þeron, but presse adoun his
schuldris & drawe vp þe heed, as it is aforseid If it so
be þat ony of þese boonys be out of þe ioynct outward, þat falliþ ful


 

seelde, þan sette þe boonys euene, & drawe his heed & presse adoun hise
schuldris If it so be þat ony rigboon bineþe þe .viij. boon of þe
necke be out of ioyncte, if þe boon go ynward, it nile take no cure til
it sle him And if it ne be not al out of þe ioyncte, but it pressiþ
nucha, alle þe lymes bineþe schulen lese her meuynge If it so be þat
þe boon be out of þe ioyncte & go outward, it is incurable, for he schal
be euermore gibbosis, id est broken-riggid. Þis is þe cure þerof, if it
mai be curid Arere vp þe boon & presse it als so miche
as þou miȝt, wiþ þin hond, ouþer presse it yn with a playn tree, &
studie þou in þi witt as miche as þou miȝt for to presse it in aȝen; &
leie þervpon oon of þe consolidatiuis, & binde it faste If it so be
þat þere leeue ony hardnes after þe tyme þat þe place is soudid, þan
make an enplastre of mollificatiuis þerto, þat þou schalt fynde in þe
antidotarie; & anoynte him wiþ oynementis, þat þou schalt fynde in þe same place in þe chapiter of mollificatiuis 


 Of þe schuldre out of his place. 

A Mannes schuldre mai go out of þe ioynct in .iij. maners Oon maner is
þis, whanne þe heed of þe boon of adiutorie, þat is þe poynt of þe
schuldre, falliþ adoun vndir þe arme-pitt; & sumtyme he goiþ of þe
ioynct forþward, but þat falliþ ful selden The .iij.: he goiþ out of
þe ioynct vpward; & bakward he ne mai not out of þe ioynct, for þe
schuldre boon holdiþ itt faste in. The .j.
maner þou miȝt liȝtliche knowe bi touching & bi siȝt, & þou schalt fele
þe boon in his arme-pitt, & þan þere wole be a greet pitt aboue. If he
be out of the ioynct forþward, þan his arme wole sitte bacward, & tofore
þou schalt se a greet pitt If he be out of þe ioynct vpward, þat þou
schalt knowe in þis maner: his elbowe ne mai not be drawe along fro his
body. & if þou wolt drawe him along, þou schalt fynde an obstacle 
The .j. maner if it be a child, þan þou schalt take his arme wiþ þi
lifthond, & sette þi riȝthond vndir his arme-pitt, & drawe
his arme wiþ þi lifthond, & presse þe boon into his ioynct wiþ þi
riȝthond; & in þis maner þou schalt bringe in þe boon of a child wel
ynow. If it be a miche


 

man, lete him ligge adoun streiȝt, & take a round bal of tree, & folde
him wiþ a clooþ, & leie it vnder his arme-pitt, & binde him þere faste,
& take his hond & drawe it adounward, ouþer lete anoþer man drawe it
adounward, & helpe þou wiþ þin hond for to bring yn þe boon, so þat þou
schalt presse, & þe man drawe al in oon tyme If it ne mai not be doon
in þis maner, þan ordeine a long perche, & make it fast in .ij. wallis
of þe hous, ouþer .ij. postis of þe hous; & in þe middil of þe perche
make a pitt, & in þe same pitt leie þe forseid bal, & þe hiȝnes of þis
perche schal be hiȝer þan a man is long, & þan sette vndir his feet a
stool. & loke þat þe same bal sitte vndir his arme, & lete a strong man
holde doun his arme and his hond, & take awei þe stool vndir his feet, &
in þis maner þe boon wole come into his ioynct If it be out of þe
ioynct forþward, þan take a strong towail, & leie him vndir his arme, &
lete þe oon ende go forþ bihinde his rigge, & þat oþer ende
forþ bi his brest, & lete a strong man holde þe .ij. endis of þe towail,
& þan binde his arme wiþ anoþer boond aboue þe elbowe; & take it anoþer
strong man, & lete þese .ij. men holde & drawe al at oonys; þan þou
schalt with þi .ij. hondis, whanne þei drawiþ, presse þe boon into his
ioynct Whanne þe boon is in his ioynct, þan þei schulen leeue her
drawyng softly. In þe same maner, whanne he is oute of ioyncte vpward,
he schal be bounden, & oon man schal drawe him abacward wiþ þe towal, &
þat oþer man schal drawe his arme adounward, & þou schalt helpe for to
presse yn þe boon wiþ þin hondis. & whanne þe boon is in his ioynct, þan
wete a pece of lynnen clooþ in oile of rosis, & þan þervpon leie a
medicyne consolidatif, & þan leie þervpon faldellas wet in gleire of
eiren, & binde him faste with boondis þat his arme ne mowe not out of þe
ioynct aȝen, & so he schal be bounden .x. daies. And if þer come ony
enpostym or icching, þan þou muste vnbinde him aȝen, & do awei þe
icching ouþer þe enpostym, and binde it aȝen as it is forseid. If it
so be þat þou ne were not at þe firste bigynnyng, þan þou
muste make þe patient a baþ of malue & bismalue, fenigrec, lynseed. &
whanne he is wel baþid in þis baþ, þan anoynte him wiþ an oynement
laxatif. & in þis maner he muste be baþid manie daies til þe place be
wel moistid; & þan bringe þe boon into his ioynct, as it is forseid. 
If it so be þat þou come at þe firste bigynnyng, whanne a boon is out of
þe ioynct, þan þou schalt not baþe þe lyme in hoot water in no maner.


 

 A mannes arme wole out of þe ioynct liȝtlich at þe elbowe, & liȝtly it wole be brouȝt
into his ioynct aȝen But he mai be out of þe ioynct in .ij. maners, as
forþward & hindeward, & boþe haueþ diuers cure In þis maner þou schalt
do whanne he is out of þe ioynct forþward: sette stupis in þe folding of
his arme, & þan binde
a boond þervpon, & lete a man drawe þat boond bakward — —, & þan lete a strong man holde adiutorium, lest
his schuldre go out of þe ioynct. & þan anoynte þin hond wiþ oile of
rosis, & lete þe ij. men drawe al at oon tyme, & þan presse yn þe boon
into his ioynct wiþ þi .ij. hondis, & þan hange an heuy
peis at his hond. & if þer leeueþ ony greet þing, lete it be til anoþer
tyme. & þan anoynte þin hond & presse it in aȝen, & þan þou schalt binde
him with boondis & faldellis, & oile of rosis & consolidatiuis, as it is
aforseid But of þis caas þou muste be war: but if his arme be brouȝt
into þe ioinct hastili, þere wole engendre in þe place an hoot enpostym,
& þan aftirward it wole be ful hard to bringe it into his ioynct aȝen.

 Rasceta, þat is þe ioynct of þe hand as it is forseid in anathamia,
is conteyned of manie boonys & of manie recchinge ligaturis, 
as it was necessarie for þe grete meuyng of þe hond. Þis place wole
liȝtly out of þe ioinct, & liȝtli it wole come yn aȝen. But if a
mannes hond be out of þe ioyncte longe, þe place wole enpostym, & þan it
wole be hard for to bringe it in aȝen. In þe firste bigynnyng take his
arme wiþ þi lifthond, & sette þe boon into þe ioynct as it is aforeseid,
& binde it in al maners as it is aforseid in oþere ioinctis. Also if a
mannes fyngir be out of ioyncte, it is but liȝt for to putte it in aȝen In þe same maner þou schalt binde a mannes fyngir as it
is aforseid in oþere placis Ther ben


 

manie men þat whanne a mannis lyme is out of ioynct, þei wolen sette þe
lyme in hoot water, & seien þat it wole þe better come into his ioinct
aȝen But þou schalt wite þis, þat hoot watir in þe firste bigynnyng
makiþ þe lyme recche, & febliþ it & drawiþ þerto manye humours &
þerfore þou ne schalt do in þis maner, but þou schalt comforte þe lyme
wiþ oile of rosis, & sette him into his ioinct anoon, & defende as miche
as þou miȝt, þat þere come noon enpostym þerto But if it so be, þat
þou ne come not at þe firste bigynnyng, & þe place bicome hard, þan make
him a fomentacioun wiþ a decoccioun of þingis þat makiþ moist & resolueþ
as it is aforseid 


 Of the haunche out of his place. 

Al þe coniunccioun of þe haunche is tofore seid in þe chapitre of
anathamia. And þis place mai go out of þe ioinct in .iiij. maners: as
ynward & outward, forþward & bacward; & sumtyme it comeþ of causis
wiþinneforþ, & sumtyme of causis withoutforþ Of causis
wiþinneforþ: as humours of longe tyme haue falle þerto, as it is
aforseid in þe chapitre of dolour of ioinctis Ther is in þis place a
greet box, & conteineþ a greet place, þat beriþ al þe bodi, & it is a
place þat takith miche moisture & greet superfluite of humouris, &
whanne þer falliþ manie superfluitees to þat place, & þe pacient is not
purgid þerof, & traueiliþ, þan humours rotiþ in þat place, & þe
ligaturis recchiþ along, & in þis maner vertebrum goiþ out of his
ioinct And þis caas in diuers men haþ diuers causis ffor summen
haueþ a box in her haunche swiþe holowe, & þat wole not fulliȝtliche out
of þe ioinct And summen ne haueþ not so holowe boxis, & þan if þe
place be ful of yuele humours, þan þe boon wole liȝtliche out of þe
ioincte, & it wole liȝtli into þe ioinct aȝen, & þan it wole liȝtly out
aȝen. Of causis wiþoutforþ, as of wrastyng or of smityng or of sum
oþer þing þat makiþ vertebrum goon out of þe ioynct wiþ violence. This
is þe signe whanne it is out of ioyncte ynward: whanne þou myȝt fele þe
poynt of þe boon in his flank, & his feet & his knee turned
outward, & þe pacient schal not opene his leg ne his hipe If it goiþ
out of þe ioynct forþward, þan his leg wole wexe miche schorter, & he
schal not bringe his hele to grounde, but oonly his toos. If


 

it be out of þe ioynct bacward, þan his hele wole wexe long, & his toos
schorte, & he schal bringe no þing of his foot to groude, but his hele 

Ther ben manie maners of diuers menys for to bringe boonys into her
ioynct aȝen, but among alle I holde þis maner þe beste for þis place:
take a long schete þat be not brood, & do bitwixe þe patient leggis, &
lete þat oon ende go bifore his brest, & þat oþer bihinde his rig, &
make þe .ij. endis fast to a post, & þe patient schal ligge vpon a plain
place, & þou schalt binde al his hipe aboue his knee, & þan þe leg
softly adounward, & to alle þese boondis make faste a corde, & lete þe
moost fastenyng be in þe hipe aboue þe knee, & þan lete oon strong man
or ij. drawe þe corde euenlich & harde withoute ony pluching. & þan þou schalt wiþ þin hondis putte þe
boon into his ioyncte. & whanne þe boon is ynne, þan bidde
hem lete go þe corde softli aȝen, & leie hise feet euene togidere. for
if hise feet wollen ligge euene togidere, it is a certein signe þat þe
boon is in his ioynct. & if hise feet wolen not sitte euene in þe
ioynct, it is a signe þat þe boon is not in his ioynct whanne þe boon
is in his ioinct, binde faste his hipe, & lete þe patient ligge stille
til he be al restorid In alle curis of dislocacioun þou hast pleiner
teching. 

 Dislocacioun of þis place þat comeþ of causis wiþinneforþ, it is ful
hard for to bringe it in aȝen. & þouȝ þe boon be brouȝt in aȝen, wiþ a
litil cause it wole goon out aȝen. & þerfore þer is no cure þerof, but
avoide his bodi, & make him cauterijs as it is aforseid in þe chapitre
of cauterijs.

 A mannys knee is sumtyme out of ioyncte, & sumtyme þe round boon þat
is þervpon goiþ out of his place Signys whanne a mannes knee is out of
ioyncte ben open ynowȝ. & if þe round boon be out of his place, þou
miȝte liȝtlich knowe it. In þis maner þou schalt bringe a mannes knee
into his ioynct aȝen Lete a strong man holde faste his hipe, and
 anoþer man his leg. & þou schalt wiþ þin hondis presse
faste þe boon into his propre place. & if þe place be enpostymed, first
þou muste do awei þe enpostym, & þan bringe þe knee into his place aȝen.
 If þe round boon be out of his place, sette þe boon into his place, &
þan binde faste wiþ boondis, & þan binde his leg faste vp to his hipe bi
an hour, & þan


 

vnbinde his leg fro his hipe, & þan binde faste þe round boon þat it ne
moue not fro his propre place, & in þat maner lete it sitte, for it wole
bicome fast anoon.

 If þe ioynct of a mannes foot be out of ioyncte or his toos, þou
schalt do þe cure in þe same maner as it is aforseid in þe hond & in þe
fyngris. Þoruȝ þe help of god wiþout
which is no þing fulfillid, þe .iiij. tretis is fulfillid. Now I wole
bigynne þe .v. tretis þat schal be clepid þe antidotarie of this book. 

In þe fifþe tretis clepid þe antidotarie of þis book, I þinke to putte medicyns boþe symple & compound þat falliþ for cirurgie &
beþ necessarie þerfore But I ne mai not sette alle, for þer is no man
þat can telle alle þe noumbre of medicyns but oonli god Neþeles I wole
sette medicyns in þis antidotarie þat I haue longe vsid, & I lernede hem
of wise doctouris & of philosophoris, & alle þei ben aproued 


 Here bigynneþ þe tretise of repercussiuis 

Repercussiuis bifalliþ for hoot apostymes, & principal whanne it
bigynneþ in a noble lyme: as in þe herte, ouþir in þe brayn, ouþir in þe
heed, ouþir in þe lyuere, þe splen & þe stomac, reynes, ballokis, & in
þe bladdre It schal alwei be þin entencioun for to putte awei greuous
mater fro a noble lyme into anoþer place. Whanne þou wolt worche wiþ
repercussiuis, þou muste take hede to .x. condiciouns þat ben sett in þe
iij. tretis in þe general chapitre of enpostyms Repercussif is seid
in .ij. maners: as large & streit large is seid: as eueri medicyne maad of coold herbis for to
aquenche hoot causis. Streit is seid, whanne it putt awei
þe mater & is not swiþe coold Of repercussiuis þere ben manie degrees
of cooldnes Ther ben summe so coold, þat a man mai not fele his lyme,
& þan it is clepid stupefactiua & þis þou schalt vse whanne þer is þing þat greueþ more þan
þe mater. Whanne þou ne dredist not hoot qualite oonli, but þou
dredist þe mater, þan þou schalt vse medicyns þat ben coold & drie, þat
þei mowe tempere þe complexioun of þe lyme, & wiþ þe vertu of stiptica
þei wolen comforte þe lyme, & þese ben propirli clepid repercussiuis Whanne þou hast
entencioun oonly for to make


 

coold, þan it is no force þouȝ þi medicyn be not stiptica But whanne
þou wolt make ony repercussiuis, it is necessarie þat þei be coold &
drie. Medicyns þat ben coold & repercussiuis, summe ben simple & summe
ben compound Of simple medicyns, summe ben of herbis, & summe ben of
trees, & summe ben leeues, & summe ben rotis, & summe ben seedis, &
summe ben flouris, & summe ben greynes of minerals, & summe ben watris, & summe ben
oilis. And summe þerof I wole sette in þese bokis þat ben 
greetli in vss toward us And þere ben medicyns coold & moist þat þou
miȝt vse for to atempere þe complexioun of lymes þat ben distempid
in hete & drienes. Malua, capillus veneris, psillium,
portulaca, atriplex. Mercurialis, Rapa, cucurbita,
Melones, Citruli, Semen malue, seminis iiijor. frigidorum, Semper viua,
lactuca ortulana. Iusquiamus, Mandragora, Papauere, argentum
viuum, f. & h. in iiij. Oilis
coold & moist: Oleum violacium, Oleum nenupharinum, Oleum de lilijs albis, Oleum
mirtinum. Istis medicinis potest vti quum intendis
infrigidare sine expulcione ut dictum est þese medicyns þou miȝtist
vse whanne þou entendist for to make coold wiþouten expulcioun of þe
mater as it is forseid. Medicyns þat ben symple coold & drie, þat ben
clepid verry repercussiuis ben þese Solatrum, crassula maior & minor,
 virga pastoris 
vmbilicus veneris, cicorea, Endiua, Gramen, Epatica, Ipoquistidos, veruene, Semper viua,
Corigiola, Sanguinaria, Edera, Acetosa, Scariola, plantago maior &
minor, Nenuphar. De granis


 

seminibus, fructibus. Ordeum, Silligo ; auena. Spica, Lollium, ffabe, Mirtilli,
Berberis, Sumac, Pira, Poma, Sorbe, mespila, Castanea, Glandes, Galle,
Maiorana, Mora matura, vua acerba, Capreoli, vitis. De floribus folijs & corticibus Balaustie
cortices, Cortices mali granata, Cortices arborum stipticorum ; Rosa, Nenufar, fflos spine, ffolia pirorum, pomorum,
sorborum, rubij, & spine. ffolia Salicis, Populi, Tremuli, Papiri,
Canne. De linis. omnes sandali. De mineralibus &
lutis Saphirus, Bolus armenicus, Marmor, Alabaustrum, Cathinia, Litargirum, munda 
ferri, Ematistes, Corallus, antimonium. De lutis. Terra sigillata,
Argilla, lutum omne, cimolea, 
Camfora, Cerusa. De gummis. Gumma pruni, cerase,
amigdale, Acacia, opium. De olijs. Oleum rosarum, & eueri oile þat is
maad of coold þingis & drie, of flouris, leeues, & ryndis þerof Also
watir of rosis, & water þat is maad of alle þingis þat ben coold & drie,
and distillid If þou be sent after into a cuntre, þere ben noon
apotecarijs, þan if þou canst make þese medicyns þat ben forseid &
medicyns þat schulen be seid heraftir, þan þou miȝt fulfille þi purpos
 & do þi cure. Þou miȝt
make of þese þingis: oynementis, epithima, cathaplasmata,
emplastra, enbrocaciouns, pultes, encatismata. Of þese names manie men
takith oon for anoþer, & þerfore I wole telle þe diuersite of alle. 
vnguentum is maad of .iiij. of oile & . of wex
in winter, & j. in somer, & j. of þingis þat þin oynement
schal serue þerfore. .i. pulueris rerum puluerizandarum, que
ponuntur in unguento.] and oynementis schulen be algatis colid. 
Epithima is þis, whanne þingis ben sotilli poudrid & temperid wiþ water
of roses, ouþer wiþ vinegre, ouþer iuys of ony herbe, so þat it be
temperid in þe þiknes of hony & leid vpon þe place, & hilid wiþ lynnen
clooþ, ouþer wiþ leþer, þis is clepid epithimum. Cataplasma is, whanne
herbis ben grounde & soden ouþer raw, & al þe substaunce of þe herbe
þerwiþ & medlid wiþ mele & grese, & it ne schal not be hard ne neische,
but in þe meene, & it schal be leid


 

flasch hoot vpon þe lyme. Emplastrum is seide, whanne manie diuers
þingis, as poudris and gummis & fatnessis, wex, talow, & oile ben soden
togidere til þei bicome hard, & maad in gobetis & kept. & þan it schal
be maad abrood vpon leþir, & leid vpon þe place þat þou wolt haue it: as diaculon, apostolicon, 
oxirocroceum, & oþere
manie. Pultes & cathaplasma ben al oon,
but propirli pultes ben clepid, whanne þer is mele, watir, & oile
wiþouten herbis, & it schal be clepid cataplasma, whanne herbis ben
medlid þerwiþ. Embroca is seid, whanne a mannes lyme is putt in
hoot watir, wiþouten ony decoccioun of herbis þeron, & þat hoot watir
schal be cast vpon þe lyme from an hiȝ, & so it schal be do longe, & þis
is clepid embrocare. Encatisma
is seid in .ij. maners: sumtyme it is seid for a clisterie, & sumtyme
for a particuler ,6 anoon to þe nauele & non aboue þe nauel 

 Medicyns þat ben compound togidere: Whanne þou entendist for to make a
lyme coold, & not putte awei þe mater, þou schalt take iuys of herbis
þat ben coold þre partis, olei rosis oon part, of vinegre half a part, &
medle hem togidere. If þat þou wolt þat it worche more strongely, þan do
þerto argillam rubeam til it be as þicke as it were epithima, & leie
it to þe place. & herof þou must take kepe, þou schalt vse þingis þat
ben able for a mannes complexioun In þis maner if þou leist coold
þingis to a place, & ne hast not þi purpos þerof, þan
þou schalt leeue þe coold medicyns, & make medicyns þat ben competent to
þe same complexioun for sum medicyne is for peter þat is not good for
poul, for þe diuersite of complexioun. & al þis teching þou miȝt fynde
generalich in þe tretis of enpostyms. ffor if peter be of complexioun
hoot & moist, & poulis complexioun be coold & drie, oon repercussioun
wole not serue hem boþe in oon point. & for þis cause þou muste diuerse
þi medicyns; for þis is al dai preued bi experiment as þou miȝt se ofte
tyme, þat crassula maior is a good repercussif for coold mater,


 

& vmbilicus veneris is coold in þe same degre, & ȝitt it is not so good
repercussif for þe same mater 

This is a good medicyn repercussif þere þat þer is miche discracia hoot
& litil mater ℞, sandali albi, spodij, acacie, ana .ȝ. ij,
camphore .ȝ. j., opij .ȝ. , distempere hem wiþ þe iuys of a
coold herbe, & oile of violet, & a litil vinegre Item anoþer. ℞, ossa
sicca & combusta, cerusam, amidum, ana .ȝ. ij.,
tempere hem as it is forseid Item anoþer þat is comoun þat is recordid
in manie placis. ℞, boli armenici . j., olei ros. iij.,
aceti . j., þat is þat defensif þat is aforeseid in
manie placis for to kepe a lyme fro corrupcion. Also enplastris &
epithima, þat ben forseid in doloribus iuncturarum of hoot cause ben
good. Þerfore ioyne hem wiþ þese. Herof þou muste be war, þat whanne
þou leist repercussiuis to a place, þere þat þer is miche mater, & if þe
place bicome ledi, þan þou schalt contynue nomore wiþ pure coold þingis;
but do þerto iuys of coriandre grene & barli mele, for þis makiþ coold &
resolueþ. If þer be no ledi colour but þe mater is greet, & nyle not
be doon awei wiþ repercussiuis, whanne þe flux of humours is acesid, þan
biginne for to medle þerwiþ resolutiuis; ȝitt þou schalt contynue wiþ
repercussiuis þere þat þer is greet akynge an ensaumple hereof If þe
akinge be in a mannes knee, þan þou schalt first leie medicyns vpon þe
knee, & þan aftirward þou schalt not leie it riȝt vpon his knee, but a
litil aboue his knee, þat þe ende of þe medicyn mowe touche þe firste
parti of þe akynge.

 Coold mater as it is aforseid, ne schal not be putt awei wiþ
repercussiuis, but wiþ medicyns þat ben hoot and drie in
tempere, þat þei mowe wiþ her heete chaunge þe coold complexioun, & wiþ
her dreines comforte þe vertu of þe lyme, & defende þat þer come no more
mater to þe lyme, & if þe mater be litil, putte it awei, & if þou ne
wolt not putte it awei, defende þe place þat þer falle nomore mater
þerto And
alle þese ben hote wiþ a maner bittirnes: as absinthium, squinantum,
abrotanum, polium, sticados, centaurea maior & minor, aristologia
longa & rotunda, mauribium, 


 

mirta, mastix, lupini, oleum de masticis, & de absinthio Herof þou
shalt take kepe: manie men seien, & it wole liȝtly be leeued of lewid
men, & þat is yuel þing for to leie a repercussif to ony mater for to
driue it awei, but it is bettir to drawe out þe mater wiþ enplastris, &
if þer comeþ out þerof miche quitture, þei seien þat a mannes bodi is
wel purgid þerwiþ, & schal be longe þe holer þerfore And if þe mater
be doon awei wiþ repercussiuis & þe enpostym be defendid, þan if þe same
man be sijk aftirward, þan men wolen seie þat it was defaute in þe
leche, for if þe enpostym hadde be maad maturatif & þe
quitture drawe out, þan þe man hadde be hool, & alle þese opiniouns ben
false And þou schalt wite þis certeynli: if þou takist kepe of þe .x.
consideraciouns þat ben forseid in enpostyms, & principali whanne his
body is maad clene wiþ laxatiuis þat ben competent þerfore It is
bettir to putte awei þe mater wiþ comfortyng of þe lyme, þan lete þe
mater conferme for if þou kepist wel þe condiciouns þat ben aforseid,
the mater mai be putt awei, & þe man schal not be peirid 


 Of þe maner of resolutiuis.

Whanne oon strong, or manye feble of .x. causis lettiþ
repercussiuis, ouþir whanne þou hast a repercussif, & þou ne miȝt not
putte awei þe mater, þan þou muste leie þerto resolutiuis. & as it is
aforseid of repercussiuis, in þe same maner I seie of resolutiuis:
whanne a man haþ akynge ouþir greet swellynge, þou schalt leie þerto no
resolutiuis, or þou haue maad him a competent purgacioun. fforwhi, as
it is aforseid, enpostym ouþer greet akynge comeþ of causis wiþinneforþ,
þan it mote nedis come of repleccioun of þe bodi. & þan if
þou leist þerto resolutiuis, þat wolde drawe to þe place more mater 
for þer is no resolutif, þat ne it is hoot & eueri þing þat is hoot,
is attractif What schal we do in þis caas? ffirst þou schalt lete
him blood, ouþir make him a medicyn laxatif, ouþir boþe two, as þou
seest þat it wole spede And þan þou schalt bigynne for to resolue wiþ
medicyns resolutiuis þat been hoot & sotil This is þe
difference bitwixe resolutiuis & maturatiuis: Resolutiuis haueþ
tempere hete wiþ sotilnes & openynge. 


 

 Maturatiuis haueþ tempere hete wiþ viscosite Þerfore it falliþ ofte
tyme, þat whanne þou leist resolutiuis vpon miche mater & greet, it
makiþ þe mater sotil & hoot, & þan þe kindely hete wiþinne is comfortid
wiþ þe hete wiþoutforþ, & it bifalliþ ofte tyme, þat medicyns
resolutiuis in þis caas makiþ þe mater maturatif Also if þou leist
medicyn maturatif vpon litil mater & sotil it hetiþ þe mater, & þe
natural hete wiþinne is comfortid þerwiþ, & so þe heete multiplieþ, & in
þis maner þe heete mai be resolued. The maner of
resoluing: Make a decoccioun of herbis of whiche þow wolt make þi
medicyn, & kepe þe watir þat þe herbis ben soden yn, & wiþ þe same watir
þou schalt waische þe lyme, til it bicome reed, & þan leie þervpon þe
medicyn resolutif. Herof þou muste be war, þat ofte tyme a medycyn
resolutif resolueþ þe sotil mater, & þat þat is greet, bicomeþ hard, &
þan þe more þat þou art aboute to resolue, þe more it wole bicome hard 
þerfore þou muste be bisi in þis caas & leie þerto mollificatiuis, & þan
þou schalt go to resolutiuis, & in þis maner þou schalt worche it til it
be al resolued. Of medicyns resolutiuis, summe ben simple: as,
camomilla, Mellilotum, paritaria, malua siluestris & alia, volibilis, ole, angl. berebinde."] fumus terre,
caulis, anetum, vrtica, enula, borago, sambucus, kebulus, valeriana, &
alle herbis þat ben hoot in tempere, wiþ
sotilnes. De seminibus Semina caulium, aneti, vrtice, malue. Semina
diuretica: cantabrum, 
omne, farina ordei, orobi, & fabe 
Pinguede porci & anseri, anatis, galline, aquile. De gummis Mastix, olibanum, opoponac, asa fetida, mirra, serapinum,
armonicum, bdellium, galbanum, & alle maner sotil gummis: lapdanum,
ysopus humida, terbentina, cera, swetynge of bestis, & buttir. 
Medicyns resolutif & compound of þe forseid, simple þou schalt fynde in
þe nexte chapitre here tofore Þis is an oile resoluinge & makiþ hoot
& aceessiþ akynge ℞, florum camomille recencium, fenigreci seminis
ana . ij., leie hem in xx . j. of oile of oliue in a
glasen vessel, & lete it stonde to þe sunne .xl. daies in somer, & þan
kepe it for


 

þin vss. If þou haddist nede herof & if it were in
winter, þan take þe flouris of camomille dried & fenigrec & oile, as it
is aforseid, & sette þis glasen vessel in a caudroun ful of watir, &
make fier vndir, & loke þat þe water ne boile not, & so it schal stonde
al a dai in hoot water & whanne it is coold cole it, & kepe þe oile
for þin vss And in þis maner þou miȝt make oile of rosis, if þou hast
nede, & oile of absinthium, & of rue, & of oþer mo þat þou hast nede
of Anoþer oile þat is resolutif ℞, olei antiqui .lī. j., seminis
aneti nouiter in vmbra siccati . j., putte him in a viol fourti
daies to þe sunne, ouþer sette it in hoot water as it is
aforseid. Anoþer oile þat is resoluyng and makiþ hoot & accessiþ
akynge, & is good for to achaufe a mannys reynes & a wommans maris, & it
is clepid olium de lilio compositum ℞, olij antiqui .. xx.,
florum liliorum alborum, & kutte awei þerof al þat is ȝelowe,
cassilaginis, costi, masticis, carpobalsami ana . i.,
 cinamoni
ana . ., putte alle þese in a glasen vessel, & lete hem
stonde in þe schadowe al a moneþe, & þan do awey þe lilie flouris of þe
oile, & kepe þe oile for þin vss. Anoþer oile þat is clepid olium
mastice, & is swiþe resolutif, & is good for febilnes of þe stomac, & it
is good for akynge of a mannes stomac ℞, olium oliuarum mediocriter
maturarum .lī. ij., masticis .. vj., boile hem togidere in a
double vessel, til þe mastix & þe oile be dissolued, & kepe it for þin
vss. This þou muste knowe, þat whanne þou wolt make þat, þat schal be
repercussif & coold & comfortyng for þe lyme, þan þou schalt chese oile
þat is not to ripe, as for to make olium rosis, olium mirtinum, & oþere
mo. If þou wolt make oile þat schal be resoluyng, ouþer persyng, þan þou
schalt chese oile þat is ripe And in þis maner þou schalt 
knowe, wheþer þe oile be ripe or no. Oile þat is not ripe, wole be
grene, & þat is ripe wole be whit, & þat þat is in þe meene, wole be
meene colour bitwixe þe two. Oynementis þat ben resolutif ben maad in
þis maner: of iiij . of oile of camomille ouþer
of sum oþer oile & j. of wex in somer, & . in
winter, & j. of poudre of seedis of aneti, caulium, flouris of
camomille. Ysopus humida is a good oynement resolutif, & is maad in
þis maner: Take of þe smal wolle þat is bitwixe þe schepis leggis, &
take þerof a good quantite, & take as miche water,


 

& lete þe wolle ligge in þe watir adai & anyȝt, & þan boile hem a litil
wiþ lent fier, & þan cole hem, & whanne þei ben coold, wrynge hem þoruȝ
a clooþ, & do þe water þerof into a leden vessel, & boile it wiþ lent
fier, & algate meeue it wiþ a spature til it bicome þicke as it were an
oynement. Of enplastris þe beste þat is diaculon Rasis þat resolueþ
scrophulas & glandulas, & makiþ carbunculis maturatif & is swiþe
comoun ℞, olij antiqui de oliuis maturis vncias quinque, litargiri .
 j., & þou schalt poudre þe litarge in a morter & do þerto þin oile & medle hem togidere, & þan do hem in a vessel & boile
hem togidere, & meeue hem algatis wiþ a spature, & do þerto de
muscillagine seminis lini, fenigreci, ana . ij, & muscillaginnem
malue visci . j, & þan boile hem til þei bicome þicke, & make
þerof gobetis & kepe hem to þin vss, & if þou wolt worche þerwiþ, take
þerof as miche as þou wolt, & plane it vpon leþer or vpon lynnen clooþ,
& leie vpon þe place. Diaculon Iohannis Mesue is better þan þis &
worchiþ more strongli. Þat þou schalt finde in paruo compendio. Also
anoþer plastre þat is resolutif ℞, maluarum siluestrum, paritarie,
flouris of camomille, Melliloti ana @. j., boile hem in watir til þei be
wel soden, & þan stampe hem, & take of þe same watir .iij. partis, & of
sum oile þat is resolutif oon parti, seminis caulium, aneti partem ., furfuris, farine ordei, ana partem j., boile hem alle togidere &
make þerof as it were pultes, & þan do þerto of þe herbis þat ben soden
as miche as of al þe remenaunt, & leie it vpon þe place þat þou wolt,
sumdel hoot as it is aforseid, & seke medicins resolutiuis 
þat ben in paruo compendio, & do it to, & þan þou miȝt haue medicyns
resolutiuis ynowe 


 Of þe tretis of þe foure maturatiuis.

Whanne þou hast resolued mani daies ouþer leid þerto repercussiuis, & ne
is nouȝt worth, saue þe mater wole bicome maturatif, þan if his bodi be
avoidid as it is aforseid, þan for to leie þerto maturatiuis Eueri
medicyn þat is maturatif is hoot in tempere wiþ a maner viscosite þat
wole not suffre þe vapour to goon out, but it holdiþ him wiþinne til it
be maturid; & ben þese: Malua viscus, branca vrcina, radix brionie,
radix lappacii


 

acuti, baucie Radix, farine frumenti, semen lini, fenigreci,
ficus sicce, & alle þat ben forseid in þe nexte chapitre tofore, if þat
þei beþ medlid herwiþ. This is a good maturatif compound of manie
þingis þat makiþ hoot mater maturatif. ℞, foliorum malue nigre, id est
comoun malue pinguis seu ortolane, brance vrcine, radix brioni, radicis
malue visci ana. .j., seþe hem alle in watir & stampe hem, &
þan do þerto malua visci, & þan take of þe same watir a pound & freisch grese . ij., & sotil mele of whete . iij.,
& sotil mele of lynseed & of fenigrec ana . j. & .,
medle hem togidere & boile hem perfiȝtli, & make þerof cataplasma, & þan
do þerto of þe foreseid herbis & rootis wel grounde, & medle hem
togidere, & loke þat þei be not to þicke for it schal be algate þin
entencioun, þat cataplasma, þat schal be resolutif or maturatif or
mundificatif, ne schal not be hard; for if it be hard, it wole make
akynge to þe lyme, & þan it wole anoie more þan profite. Item, if þou
dredist woodnes of mater, þan þou ne schalt do þerto no fenigrec; for it
is swiþe hoot, & þerwiþ þe mater wole be as it were a feuere. & þerfore I counseile þee þat þou
do no fenigrec þerto If þou dredist, þat þe mater is swiþe hoot if
þer be wiþ þat mater ony gretnes or ony coold mater, þan make of þe
forseid cataplasma .ij. partis, fermenti de frumento 
partem j., & medle hem togidere. & Isaac seiþ: þat þis is good for mater
þat is medlid wiþ hoot cause & coold cause togidere. Also a good
maturatif Take hony & butter ana, & medle hem with mele til þei be as
þicke as it were pultes. Item embrocaciouns in
resoluciouns & maturacioun, & is good for akynge of woundis of
concussioun in þe heed concussioun is as miche to seie as smiten wiþ a
staf ℞, olij ij., cere albe j., cimini, rute,
arthemesie ana. ., absinthi, paritarie, brance vrcine,
ana ij., grinde wel þe herbis & þe grese togidere in a morter, &
þan do þerto poudre of comyn, & oile, & medle hem wel togidere. Also
pultes þat wole make an enpostym maturatif: ℞, foliorum malue, bismalue,
paritorie, volubilis maioris, iusquiami ana ij., seþe hem in a
litil watir, & þan presse hem & staumpe hem wel, & þan medle hem wiþ
 iij of þe same watir þat þei weren soden ynne, & medle þerwiþ
 j. of grese, þat it be cold, & barli mele þat suffisiþ In þis
maner þou schalt make a coold


 

mater maturatif ℞, cepe unum album, item de capitibus allij, & sette hem vndir
askis, & distempere hem wiþ þe .iij. part of buttir, & do þerto mele of
fenigrek, & of lynseed, & make þerof an enplastre. & do þerto .ij.
ȝelkis of eiren soden hard, & j. off malui visci preparati, &
 ij. of fermenti. Also a maturatif of greet mater & coold &
hard. ℞, bdellij, serapini ana j. & , & dissolue hem
in vinegre & stampe hem wel, & do þerto . j. of
terbentyne, & dissolue hem to þe fier But loke þat it ne boile not, &
do þerto oile of lilie . ij., & make it þicke wiþ sutil mele of
lupinis, & of fenigrec Item . of olibani, & fenigrec
maad to poudre sotili poudrid, & medle hem wiþ .lī. of hony;
þis wole be a good maturatif for coold causis. Also vnguentum
tetrafarmacum, & it is clepid of Auicenne
basilicon, & þus manie men preisiþ
þis medicyn. Galen, Auicen, Serapion, Iohannes Mesue, & Haly þe abbot; &
it makiþ enpostyms maturatif, & it is good for woundis, & for vlcera þat
ben bicome hard ℞, cere, resine, picis, cepi vaccini, ana, & olij quod suffisiþ Summen in stide of cepum, þei
putten buttir, & summen in winter þei doon þerto oon parti of bdellium,
& summen taken oonli ceram, picem, & rasinam ana, & olium; & þis is
basilicon minus. Also a good maturatif for antracem & is good for to
make a wickid enpostym maturatif, as I haue aforseid in his place ℞,
ficus siccas bene pingues, numero .vj., vue passe de corinthio . j., duas spicas allij
mundatas, piperis grana .xij., salis nitri .ȝ .ij., stampe alle þese &
do þerto oold oile ij., aceti j., fermenti
acerimi as miche as is þe half of alle togidere. Also a maturatif for
antracem but if he be swiþe hard & malicious, an enplastre maad of
hony is good þerfore & of oile of violet. Also for to make antracem &
carbunculum maturatif ℞, fermenti acris, lactis mulieris, mellis,
vitellorum ouorum ana, medle hem togidere. If þou wolt worche more
strongeli, do þerto galbanum dissolued as myche as þe haluendel of oon.
& if þou wolt make it more strong, for to make it maturatif, & for to
make it breke, þan do þerto culueris doung & of hennis ana, as miche as
wole be .iiij. part of oon, as it is aforseid baurac,


 

vj. part of oon & .; þese .iij. maturatiuis suffisiþ þee 
Also þis is a rule þat is ful profitable for þee whanne þou wolt leie
ony maturatif to a place: first þou schalt make embrocam to þe lyme wiþ a decoccioun of herbis maturatiuis,
soden in watir, & wiþ þat hoot watir þou schalt baþe þe lyme til þe lyme
bicome reed, & þan leie þeron a plastre of maturatiuis þat ben forseid
oon þerof, for þou hast sufficiently ynowe, & loke þat þe enplastre be
not to hard, & as hoot as he mai suffre it þou schalt leie
it þerto Thou hast herd sufficientli of maturatiuis, ynow it is nede
to speke of mundificatiuis. For whanne an hard matir is maad maturatif,
it is nede for to leie þerto mundificatiuis as it is forseid in þe
worchinge of enpostyms 


 Of þe tretis of mundificatiuis 

Mundificatum is as miche to seie as clensyng, & doiþ awei hore. & eueri
þing þat doiþ awei hore in woundis & superfluite, may be seid a
mundificatif A mundificatif may be seid in .ij. maners As a medicyn
þat is taken bi þe mouþ, ouþer þat is putt in bineþe wiþ a clisterie,
ouþer wiþ a pessarie for to make
clene a mannes lymes wiþinne. & of þis kinde ben sirupis maad of seedis
þat makiþ clene a mannes lymes, & weies of þe vrine And þer ben summe
medicyns þat makiþ clene a mannes blood as cassia fistula, manna, tamarindi; & al medicyns laxatiuis mowen be clepid
mundificatiuis, & herof is not entencioun in þis caas Anoþir. I wole
speke of medicyns mundificatif in cirurgie. & þat is propirli seid a medicyn,
þat doiþ awei greet superfluite ouþer gret greuance of
quitture, ouþer remeueþ awei harde crustis in woundis,
ouþir in vlceribus, & makiþ clene woundis & vlcera of þat superfluite 
ffor as it is seid in anoþer place: In eueri wounde þat is holow, þat is
as miche to seie as whanne it haþ lost substaunce of fleisch þeron, þan
bi skille þer schulde be engendrid þeron .ij.
superfluites, þat oon schal be greet, & þat oþer schal be sotil. & þese
wollen lette þe souding of a wounde, & þei wolen


 

lette þat þe fleisch mai not wexe. Þan medicyn mundificatif remeueþ
greet superfluite. Of driynge medicyns, we wolen speke in þe chapitre
next This maner medicyn schal go bifore regeneracioun &
consolidacioun, of whiche we wolliþ speke herafter; þouȝ aggregatiua or
conglutinatiua come sumtyme for to soude wiþouten þat, þat þis medicyns
ne goiþ not tofore, as whanne woundis ben sewid & ben maad hool wiþouten
regeneracioun of quitture. Þis medicyn makiþ clene, & drieþ sumwhat, as
water & hony whanne vlcera virulenta beþ waischen þerwiþ, ouþir woundis
in which agendriþ miche quitture; & sumtyme it is more strong, as whanne
þer beþ medlid þerwiþ poudris corosiuis þat han litil vertu
of corosiuis, & helpiþ for to make clene, & whanne corosiuis ben seid
for to take awey yuel fleisch þat ne mai not be taken awei with medicyns 

Therfore I wole sette medicyns bi rule, & first I wole speke of medicyns
þat ben simple ffor as me seiþ .x. siþis rehersid liketh a man. 
Thou schalt wite þis þat woundis þat ben freisch, þer it is no nede for
to engendre quitture whanne þer is noon concussioun, neiþer of nerues,
ne of boon, ne prickynge, ne þer is noon akynge þerwiþ þan it is no
nede for to leie þerto mundificatiuis, but oonli consolidatiuis But
whanne a woude is chaungid wiþ þe eir or enpostymed, or greet akynge,
þan þou muste leie þerto maturatiuis; & whanne þe akynge & þe oþere
accidentis ben awei, þan þou schalt bigynne for to leie þerto
mundificatiuis as it is aforseid in his chapitre This is a coold
mundificatif for to make clene woundis þat ben freisch in which is good
quitture. ℞, mellis rosati colati .. iij., farine subtillissime
ordei . j., & do þerto a litil water, & seþe hem softli þat þei
ne brenne not, & algate þou schalt meue it wiþ a spature, &
þan make it abrood vpon a clooþ, & leie it vpon þe wounde This makiþ
clene & comfortiþ If it so be þat a wounde be in nerues placis, þan it
is good for to do þerto a litil terbentyn waischen, whanne it is doon
adoun fro þe fier for terbentyn schal not boile, whanne itt schal be
putt into enplastris, for it wole lese his worching in þe boilyng. 
Anoþir mundificatif þat makiþ clene duram matrem whanne a man is hurt in
þe heed, & whanne dura mater is bicome blac ℞, mellis rosati colati
 j., olij ., medle hem togidere. Anoþer
mundificatif


 

þat makiþ woundis maturatif þat ben to-swolle & ben not to brennyng
hoot, but sumwhat toward cooldnes ℞, mellis rosati colati .lī. ., farine fenigreci . ij., farine ordei . j. Anoþer
mundificatif for vlcera þat beþ newe in enpostyms Take ȝelkis of eiren
rawe, & medle þerwiþ whete mele as miche as wole suffise; þis wole make
clene & do awei þe akynge, & make þe place coold Also anoþer
mundificatif þat wole make maturatif þerwiþ, & is good whanne a man wole
 kutte an enpostym tofore his tyme. & it is a propre medicyn
for to make clene antrasem & carbunculo & alle maner pustulis þat ben
venymous aftir þe tyme þat þei ben opened, & it is good for to make
clene, vlcera þat ben oold ℞ mellis albi boni .lī. ., farine
subtilissime tritici . iij, medle hem togidere in a panne. &
whanne þei ben wel medlid, þan do þerto iuys of apium . vij., &
þan medle hem wel togidere vpon lent fier, & boile hem til þei bicome as
it were pultes. & þan do hem adoun of þe fier & stire hem wel, & kepe
hem for þin vss If it so be þat þou dredist of a cancre or of a festre
in vlceribus þat ben oold, & if þou wolt make a mundificatif þerfore,
þan in þe stide of apium do absinthium, & it wole be good. Anoþer
mundificatif in vlceribus þat ben rotid, & whanne þer engendriþ þervpon
greet rotyng ℞, mellis lī .j., farine siliginis . iiij., farine
fenigreci, orobi, lupinorum, mirre, ana j., succi absinthij
lī .j., medle hem alle togidere, & poudre þingis þat schulen be poudrid,
& boile hem sotilli til þei be perfiȝtli boilid; & whanne þou doist hem
adoun of þe fier, þan do þerto of terbentyn . iiij., 
& medle hem wel togidere Alle þese mundificatiuis schulen be maad
abrood vpon a clooþ of lynnen, & leid vpon vlcus for to make it clene
aftir þe tyme þat þei beþ waische, as it is aforseid in þe chapitre de
vlceribus A poudre þat is mundificatif of crustis & greet fleisch
þat is engendrid in oold vlceribus, & wiþoute greet violence of
fretyng ℞, succi affodillorum . vj., calcis viue . ij.,
auripigmenti . j., medle hem togidere, & sette hem in þe sunne in
þe moneþe of august, & on nyȝtis do it out of þe eir, & in þis maner þou
schalt do til it be drie, & make herof gobetis, & þan drie hem in þe
schadowe. & þou schalt kepe hem in a vessel of tree in a place þat be
not to drie, ne to moist. & whanne þou hast nede þerto, grinde oon
þerof, & leie it vpon þe place. Also a good mundificatif for vlcera is
vnguentum viride, þat is maad of oon part of vert de grece, & .ij.
partis of hony, medlid wel togidere. Also a good oynement for to make
clene, vlcera þat ben hori, & festri, & polipum, & wickid


 

vlcera, & is clepid vnguentum veneris, ouþer vnguentum apostolorum. & it
is good for to remeue awei fleisch in vlceris ℞, cere
albe, rasine albe, armoniaci ana .ȝ. xiiij., bdellij, astrologie,
olibani gummosi ana .ȝ. vj., galbani, mirre ana .ȝ. iiij., litargiri .ȝ.
viij., opoponac, floris eris ana. ȝ. iij.; þe gummys schulen be maad
neische in vinegre, & dissolued wiþ fier þat be lent, & þan do þerto wex
dissolued wiþ lī. ij. of oile in somer, & iiij. in winter. & whanne þei
ben molten, do þerto þi poudris, & make þerof an oynement. Anoþer
oynement clensiþ wel nerues & drawiþ out þe quitture, & it is clepid
mundificatiuum rasina ℞, rasine,
mellis, terbentyn ana .lī. ., mirre, sarcocolle, farine
fenigreci, seminis lini ana j., dissolue þe rosyn, hony & wex
togidere, & þan do þerto þi poudris, & make þerof pultes. Also we
moten vse medicyns þat ben more strong, & ben clepid medicine
cauteriȝantes, for to make clene vlcera þat ben yuel in neruous place. &
þe teching herof þou schalt fynde in þe chapitre de medicinis
facientibus opus cauterij.


 Of medicyns regeneratiuis & consolidatiuis.

It þinkiþ bi þe maner of speche þat þe medicyns þat ben seid in þis
chapitre ben al oon, but þer is miche difference bitwixe ffor of summen alle þei ben clepid consolidatiuis. But aggregatiue &
consolidatiue ben al oon And regeneratiue, & incarnatiue, & facientes
carnem nasci, ben oon to seie; & þer is greet difference bitwixe hem þat
ben forseid & þese And sigillatiuis, & cicatriȝatiuis, &
consolidatiuis ben al oon; neþeles alle þese names ben not propirli take
of alle auctouris But oon herof is taken for anoþer ofte tyme But
for to seie þe soþe, a medicyn þat is clepid aggregatum or
conglutinatum, & A. in diuers placis taketh diuersli þese names of
medicyns: & I suppose þat it were for defaute of men þat translatid þe
science But for to seie þe soþe, aggregatiua or consolidatiua is a
drie medicyne, & haþ gummosite in him; & whanne it is leid to þe lyme,
it wole resolue wiþ his drienes. It drieþ vp superfluite of moistnes þat
is bitwixe þe lippis of a wounde, wiþ a litil ligature or sewing it
soudiþ togidere. & A. clepiþ þis incarnatiuam, & summen clepen it
consolidatiuam, & ben þese Sanguis draconis, calx, thus masculinum


 

folia pirorum, pomorum, porri, lilij cortices, palme, 
arnaglossa, caulis, folia cipressi, folia vitis albe, nux
recens, folia acetose, puluis molendini, ordeum vstum, flos sorbe, lac
acetosum, & oþere manie þat ben vnknowen for us Sumtyme men maden
grete woundis & leiden þervpon manie herbis, & weren hool in þe same
dai; & þei camen for to take of þe same herbis, & ne miȝten noon fynde
þat wolde do so more A good medicyn for þis entencioun: ℞,
frankencense partem vnam, sanguis draconis partes duas, calcis viue
partes tres, & make herof poudre; & leie ynowȝ vpon þe .ij. lippis of þe
wounde þat is sewid togidere, as it is aforseid in þe chapitre of
woundis. Anoþer poudre þat is good for þis entencioun; but in placis
þat is myche fleisch aweie, it is nede for to leie þerto þingis to
regendre fleisch, þat we wolliþ speke þerof soone heraftir. ℞, olibani
lucidi, aloes, sanguis draconis ana, make þerof poudre. Anoþer comoun
for to streyne blood, & for to soude woundis: ℞, sarcocolle partes duas,
sanguis draconis, balaustie ana partem vnum, olibani lucidi
partem , & make herof poudre.

 Medicyns forto regendre fleisch haueþ propriete forto congile blood,
þat comeþ to þe place wiþ tempere drienes, & makiþ þerof 
fleisch, & makiþ clene superfluite þat wexiþ þeron. & þis is in diuers
maner ffor whi, if a lyme be woundid in þat maner þat it be nede for
to regendre fleisch þeron, & þe place is drie, & þer is miche quitture
in þe wounde, þan it is nede þat þou haue swiþe drijng medicyns. If
þat he haue litil quitture & his bodi be moist, — — alle þese techingis
þou hast had tofore. Medicyns þat ben liȝt þat þou schalt vse þere, þat þer is
litil quitture yn moist bodies: ℞, thus minutum, mastix, farina ordei,
fenigreci. And þese beþ sumwhat more drier: aristologie, yreos, &
orobum, aloes, mirra, pix greca, farina fabarum; & more strong þat þou
schalt vse in bodies: astrologia, yreos, farina lupinorum, dragantum
adustum, vitriolum adustum; for if it be brent it wole be þe lasse
bityng, & his drienes ne schal not be alaskid. For .vij. causis diuers
þingis ben brent: Summe ben brent, for sum vertu in hem schulde wexe 
And summe þat þe malice þerof schulde goon awei: as mirabolani, þat
haueþ vertu of laxatif, & virtutem stipticam, for whanne it is brent his
vertu laxatif is maad lasse; & his vertu þat is clepid stiptica, is
neuer þe lasse, but it is þe more. In þe same


 

maner vitriolum lesiþ his scharpnes, & his drienes is not
lost The .ij. is þis, þat his greet substaunce mowe be maad sutil, as
cancri id est crabbis þat ben brent The .iij. cause is þis, þat it
mowe gadere scharpnes, as stoonys, oistris, & schellis of eiren, þat ben
brent þat me mai make lyme of hem The .iiij. is, þat it mowe be
aparailid for to be grounden, as seta sericum & among alle medicyns þat ben for þe herte þat mowe be
grounde, ben þe beste as gold & siluir In þis maner þou schalt
diȝte hem for to grinde Seþe hem in sulfur in leed, þat þei mowe þe
bettir be grounde The .v. cause is þis, þat þe wickidnes þerof mowe be
take awei: as of scorpiouns þat ben brent, þat we mowe vse hem in
medicyns, þat ben for þe stoon. The .vj. cause is þis, þat his vertu
mowe be maad þe more, as squillis whanne þei ben brent, her vertu wole
be þe more The .vij. cause is þis, þat his vertu mowe be take fro him:
as psillium, whanne it is brent his vertu wole be þe lasse In what
maner þou schalt go fro medicyn to medicyn, þou hast it pleynerli ynowȝ
in þe first tretis, boþe simple medicyns & also compound 
þe whiche þou miȝt vse as þou seest best to done If þou wolt regendre
fleisch in a deep put þat vlcus is, take poudre of thuris, whanne vlcus
is maad clene, & fille ful þe hole þerof, for it wole
engendre fleisch wel. In þes vertues, & it is moost competent to
consolidatif medicyns. & his
gummosite þat is clepid thus masculinum ouþer olibanum, & þat is best
for medicyns þat is conglutinatif, þat ben forseid in þe bigynnyng of
þis chapitre. & þe poudre of him, whanne it is maad smal & falliþ adoun
of a sarce, is clepid minutum thuris, & þat is best to regendre fleisch.

Bi þis maner distinccioun þou schalt gadere þe difference of þre
medicyns þat ben in þis chapitre, & of summen þei ben clepid alle
. The .j. þerof þat is seid conglutinatif, þat makiþ
þe lippis of a wounde soude togidere The .ij. it drieþ & makiþ clene,
& helpiþ blood for to turne into fleisch The .iij. it drieþ wiþ vertu
þat is clepid stiptica, þat makiþ hard fleisch to arise in þe stide of
skyn. This is a good medicyn for to regendre fleisch, þat is clepid
litargirum nutritum, þat is norischid as it is


 

aforseid in þe chapitre de vlceribus. Anoþer poudre þat engendriþ
fleisch Take thuris minute, masticis, fenigreci ana, fiat puluis. Þis
poudre regendriþ fleisch wel & drawiþ, & nyle not suffre þat vlcus schal
stynke, but it makiþ for to haue a good sauour. Also an oynement þat
is good for to regendre fleisch ℞, litargiri nutriti .ij,
puluis thuris, sarcocolle, galbani, colofonie, ana .j, medle hem alle togidere, & make þerof an
oynement. Anoþer poudre, ℞, radicem malui visci, þat summen clepen
 sanaticlam, & sumen clepiþ it vngaria; & waische it & drie
it in a furneis in sich maner þat þou ne brenne it not. & þan grinde it
& make þerof poudre, & leie þerof a good quantite in vlceribus þat ben
holow for off his owne propriete it engendriþ fleisch, boþe bi him-
silf & also whanne it is medlid wiþ oþere þingis Also take of þe
forseid poudre .j, of thus þat be smal ,
vernicis, aloes, sarcocolle, masticis, fenigreci ana
 .ij, medle hem wiþ þe þingis aforseid, & þou miȝt make þerof an
oynement wiþ oile & wex; & do j. of þe poudre in .iiij.
of oile, & . of wex. And þis þou schalt
knowe, þat þere þou puttist poudris, þou schalt putte none oynementis
for to regendre fleisch But whanne poudre ne mai not come þerto to þe
botme þerof, þan þou muste leie þeron oynementis, for þe moisture of þe
oile makiþ þe poudre peerse to þe botme. Also þis oynement is good,
for it drawiþ out quitture ℞, olij lī. , resine .j,
cere ., minute thuris, fenigreci ana ., make herof an oynement & cole it. Also anoþer oynement þat is
good for þis entencioun. ℞, consolide maioris & minoris, cinoglosse,
pilocelle, plantaginis
maioris & minoris, ana. .j, vermes terrestres longos, qui
dicuntur lumbrici, lī. ; kutte alle þes smale, 
& leie hem in lī. j & . of oile of oliue, & lete hem ligge
þere .viij. daies, & þan boile hem a litil & þan cole hem, & do þerto
schepis talow maad clene id est molten & colid, picis naualis lī. , picis grece .iiij, armoniaci, galbanum, opoponaci,
terbentine, masticis communis minuti, ana . . In þis maner


 

þou schalt make hem: Take armoniaci, galbanum, opoponaci, & dissolue hem
in vinegre, & aftirward dissolue hem in caȝiola. &
whanne þei ben dissolued, do þerto oile, wex & pich, & þan do þerto alle
þe oþere þat ben maad to poudre, & þan cole hem & kepe hem for þin vss.
 If þou leist þis oynement in þe botme of a wounde, it wole drawe out
þe quitture & aswage þe akynge, & it wole make clene & regendre fleisch
in vlcera. This þou muste knowe, þat þouȝ I sette proporcioun of
poudris, & oile, & wex, neþeles þou schalt proporcioun þi þingis more or
lasse as þou seest þat þou hast nede þerto. If a wounde haue miche
quitture, & be in a drie place, þan þou schalt do þerto þe more poudre,
& þe lasse oile & wex If it so be þat a wounde be in a moist place,
þan þou schalt do þerto þe lasse of þe poudre, & more of þe oile & of þe
wex, as it is aforseid. Medicina consolidatiua, cicatriȝatiua, &
sigillatiua ben al oon; & þat ben medicyns þat drieþ þe moisture of a
wounde, & makiþ a rynde aboue vpon þe fleisch, & makiþ a strong keueryng
for to defende þe fleisch fro harm And A. seiþ, þat in
vlcera þat is holow, þat þere ne schal neuere be no skyn
engendrid þeron, for þe skyn in a man is engendrid of þe spermis of þe
fadir & of þe modir And alle þe partijs of a man þat ben engendrid
oonli of sperme, & þei be kutt awei, þei schulen neuere wexe aȝen And
alle þese þingis in a man ben engendrid oonli of sperme, as a mannes
skyn, & boonys & senewis; & þerfor & þer be ony gobet kutt awei of þese,
þei ne mowe neuere be regendrid aȝen, as .A. seiþ, & it is sooþ But in
þis caas medicynes mowe helpe for to engendre hard fleisch aboue, &
schal be in þe place of skyn, vpon which place nyle neuer wexe here
afterward Simple
medicyns þat ben in þis caas makyng skyn vpon a soor þat is clene 
Cortices arboris, pini, cortices thuris, centaurea combusta, ossa
combusta, abrotanum combustum, balaustie, galle, cipressi, psidie,
cucurma, rubea maioris combusta, lumbrici terestris adusti, cathinia
argenti & auri, alumen sissum, folia fici, stercus canis comedentis ossa
siccatum, aristologia longa & rotunda combuste, es vstum
lauatum, & ius medicina Sumtyme we
medlide medicyns


 

conglutiuas wiþ a fewe corrosiuis, þat schulen be seid in þe nexte
chapitre here aftir But for to medle medicyns in þis maner, þer mote
be miche kunnynge for to proporcioune hem, & summe þerof þou muste haue
bi experience, & summe of þe knowing of þe mannes complexioun, boþe of
his bodi & also of his lyme Of þe forseid simple medicyns þou miȝt vse
hem in powdre, & if þou wolt þou miȝt make oynementis of hem, as it is
aforseid But þe oile þat þou wolt make þese oynementis wiþ, schal
algate be stipticum, as oleum rosaceum & mirtinum. A good composicioun
þat þou schalt vse in somer in woundis & in vlceribus þat ben hote, & in
euery place þere þe skyn is aweie in a mannes bodi, of riding, eiþir of
pustulis, or of fier, or off hoot watir, & it is clepid vnguentum Rasis,
þat is maad in þis maner: ℞, olij ro. iiij, cere , in þese regiouns þat ben hoot & in somer
 .ij, & aftir þe regioun þou schalt do þerto dyuers quantite of
wex, ceruse .j, camphore .j, þe whitis of ij. eggis. Þou
schalt make it in þis maner ffirst þou schalt grinde .ij
almaundis blaunchid & stampid in a morter, & þan do out þe
almaundis þat ben to-broke of þe morter, & make clene þe morter; & þan
leie þeron camphore, & grinde it smal; & þan do þerto ceruse, & grinde
it smal; & þan do þerto oile, & grinde hem wel togidere wiþ þe pestel. &
whanne it is almoost coold, þan do þerto .ij. whitis of eiren, & meue
hem wiþ a sclise longe, for þe more þat þei ben stirid togidere þe
bettir it wole be Summen doon þerto ceruse wiþ þe forseid quantite of
oile & wex, and camphore & whitis of eiren .v, litargiri
 .iij. & þis is a good consolidatif, but it makiþ coold. & if þou
wolt do þerto litarge, do more or lasse as þou seest þat it is to
done This is a good poudre for þis entencioun ℞, aloes,
balaustiarum, cathinie argenti, eris vsti triti, & lauati
partes equales; make herof sutil poudre, & herof leie vpon þe place þere
þou wolt haue þe skyn. Anoþer poudre þat is more strong þan þis ℞,
aloes, cucurmie, vermium terestrium combustorum, balaustiarum, mirre,
gallarum. A good oynement ℞, fecem argenti .xxx, merdam
ferri, cymolie ana .vij & , cathinie
argenti, ceruse, litargiri, plumbi vsti ana .v, argille rubie
 .x; medle hem alle wiþ oile of ro., & make an oynement, & it is
clepid vnguentum de palma. Also anoþer þat G. made, þat wole soude
vlcera þat ben oold & yuel for to hele ℞, adipis porci antiqui sine
sale id est freisch swynys grese molten, & colid þoruȝ a clooþ olij
lī. j & ,


 

litargiri lī. , calamenti .iiij; make it in þis maner: grinde litargirum &
calamentum in a morter, & do þerto a litil & a litil of oile & grese,
molten togidere Also: ℞, spatulam id est quæ fit de palma viridi, &
þe middil þerof aboue kutt smal to gobetis, & do it in þi medicyn, & wiþ
þe half of þe oþere medicyns medle þis medicyn; þis is good for to
regendre & soude togidere. Anoþir medicyn þat is good for to regendre
fleisch & make clene & soude, & is clepid medicamen Iohannis Mesue, þat
is maad in þis maner ℞, pistatiue & resine, panni albi vetusti .j, opoponacum .ij, vini,
mellis, olij ro. vel mirtini .x, litargiri, aloes, sarcocolle,
mirre, ana ., make herof an oynement; þis wole
regendre & hele woundis þat ben wickid & yuel for to hele,
& þis medicyn is as good as þat, þat is sett in þe chapitre de vlceribus
virulentis; þis makiþ clene, & drieþ & regendriþ fleisch, þerfore ioyne
þat & þis togidere. Also an oynement þat Maister william someris 
made ℞, rasinam albam & liquefactam in vino acerimo, & cole þe wijn &
þe rosyn togidere into coold watir, & anoynte þin hondis, & tempere it
wel in þin hondis, & kepe it, & if it be in somer do þerto half so miche
of whit wex; make þis abrood vpon a lynnen clooþ, & leie it vpon þe
wounde, & þis wole drie wel. Item: ℞, olij ro. .iij, rasine
 .ij, cere j, nucis cipreissi, cucurmie ana .j,
make herof a gobet & kepe it; þis is more worþ þan apostolicon Nicholai.
 The maner of worching of þese medicyns, þat of summen ben clepid
consolidatiuis, schal be do in þis maner The firste dai þat a wounde
is maad, & þou hast brouȝt þe lippis of þe wounde togidere with sewinge
ouþir wiþ sum oþer maner, þan leie þerto of þe firste medicyn, þat is
clepid conglutinatif, vpon þe place þat is sewid, & leie þerof ynowȝ; &
þan þervpon leie a lynnen clooþ wet in whitis of eiren, &
þan leie þerto defensiuis & oþere necessarijs til þe lippis of þe wounde
be soudid togidere faste. The .ij. medicyn, þat is clepid
regeneratiuum, þat schal be leid in vlceribus & in depe woundis, for to
regendre fleisch. At þe laste þou schalt leie consolidatiuis, or þe
fleisch wexe to hiȝe; & but if þou do þus, þou muste leie corosiuis for
to frete awei þat fleisch þat is woxe to hiȝe, & þat is double traueile
& also vnkunnyng of þe leche. Thou muste knowe wel


 

where & whanne þou schalt vse þese medicyns, & in þis maner þou schalt
folowe þe riȝt rule of medicyns, & þan þi medicyns woliþ worche as þei
schulde 


 Of medicyns cauteratiuis & corrosiuis 

Corosiuis & cauteriȝatiuis we vsiþ in cirurgie in manie causis, & of
corosiuis summe ben feble, & summe ben strong, & summe beþ more
stronger These ben feble, hermodactilis, aristologia, brionia,
gencina, vitriolum adustum, & þese haueþ moost vertu
in moist bodies. More strong ben þes: vitriolum not combustum, tapsia,
pees milui, apium
rampnum, cortex viticelle And þese ben more strong: flos eris,
viride eris, es vstum, arsenicum, sulphur. Also þese ben more strong:
calx viua maad of stoonis, & of schellis of eiren & oistris, & strong
lye, & arsenicum sublimatum, & watir maad of þese þingis; & of þese
medicyns þou miȝt make medicyns boþe simple & compound, whiche þou miȝt
vse whanne þou wolt take awei deed fleisch, more strong & lasse strong
as þou seest þat it is nede þerto. Of medicins þat ben compound I wole
telle þee a fewe, for of simple medicyns þou miȝt compound manie. A
poudre þat wiþouten ony greuaunce & liȝtli fretiþ awei deed fleisch ℞,
viride eris, hermodactulorum, aristologia rotunda, make þerof poudre &
kepe it in a drie place, & whanne þou wolt do awei deed fleisch Take
lynet eiþer lynnen clooþ, & wete it with þi spotil & leie it in þe
poudre, & turne it vp & doun, & leie it vpon þe place. Thou schalt
attende superfluite of fleisch in .ij. maners In
oon maner superfluite of fleisch as of clene fleisch þat wexiþ tofore
aboue a wounde, & þis is clepid superfluite of good
fleisch In an oþer maner we clepiþ superfluite of fleisch þat is
medlid wiþ quitture, & is liquide, & þis comeþ in defaute of þe leche,
whanne he leiþ regeneratiuis to a wounde ouþir to ony þing til it be
perfitli clene, so þat þe newe fleisch & þe quitture wexiþ forþwiþ In
þe firste cause is noon nede of oþer medicyn, but a simple corosif þat fretiþ wiþouten violence awei þe fleisch þat is woxen to
hiȝ aboue þe wounde. In þe .ij. cause it is necessarie for to haue a
medicyn corosif & clensynge as it is


 

aforseid in þe chapitre off mundificatiuis. Anoþir good poudre þat
remeueþ awei superfluite of fleisch & rotid fleisch & crustons
 ℞, calcis viue . ij, arsenici
. ij., succi affodillorum radicis . vj., medle hem
togidere & make þerof gobetis & kepe hem & drie hem in schadowe & kepe
hem in a drie place, for in a moist place it wole rotie anoon. & whanne
þou hast nede for to vse ony herof, þan make þerof poudre & leie it vpon
þe place. Also an oynement þat is clepid vnguentum viride & is a liȝt
corrosif, & makiþ superfluite of rotid fleisch & is maad in
þis maner. ℞, mellis partes .ij., viride eris partem vnam, & medle hem
togidere. Also anoþer vnguentum viride þat makiþ clene & regendriþ
good fleisch in vlceribus þat ben olde, & fretiþ awei wickid fleisch
wiþouten violence ℞, celidoyne radicis, alleluya, folia centrum galli, leuistici
agrestis, scabiose, ana @. j., grynde wel alle þese herbis togidere
wiþ .lī. j. of schepis talowe & .lī. j. of oile, medle hem togidere, &
lete hem ligge .x. daies & rotie, & þan do hem to seþing on þe fier til
þe herbis falle to þe botme, & þan cole hem, & do þerto wex, terbentyne,
ana . ij., colofonie . j., masticis, olibani, ana .
., viridis eris . j. þat schal be do in in þe ende of
þe boilyng, & medle hem wel togidere, & make þerof an oynement. If þou
wolt make a stronger medicyn for to slee a festre & a cancre ℞, vitri
albi combusti, sulphuris viui, viridis eris, galle, attramenti, vitriole
viridis, ana ., auripigmenti foliati ȝ. ij., make
herof poudre, & distempere hem wiþ strong vinegre & lacte anabulle

til it be as þicke as it were hony, & sette it to þe sunne 
in somer, & lete it drie. & if it be in wintir þou miȝt drie it wiþ lent
fier, and whanne it is drie poudre it aȝen, & tempere wiþ þe forseid
licour, & þan drie it aȝen, & þus þou schalt do .iij. siþis ouþir .iiij.
& þan make poudre þerof & kepe it in a drie place. Anoþer poudre þat
drieþ a cancre & a festre, & remeueþ superfluite of fleisch ℞, radices
brionie . v., tapcie, laureole, esule, ana . ij.,
ciclaminis, yreos, aristolochie, longe & rotunde, hermodactulorum,
affodillorum radicis .ȝ j., & herbarum celidonie, leuistice agrestis,
buglosse, summitates oliuarum, & mirte ana . j., tempere þe
herbis & þe rotis in vinegre bi .iiij. daies, & þan seþe hem & cole hem,
& take þat licour þat comeþ þerof, & seþe it & caste þeron quik lyme


 

poudrid sotilli lī. j., & medle hem wel togidere, & at þe laste do þerto
auripigmenti . iij., & medle hem wel togidere, & make þerof
gobetis & kepe hem in a drie place, & whanne þou hast nede þerto, grynde
oon þerof, & leie þe poudre þerof vpon þe place þat þou wolt haue frete.
 Anoþir poudre of þe same kynde. ℞, arsenici rubri & citrini, calcis
viue, aluminis 
de pluma, gallarum nouarum ana, grynde hem with vinegre &
medle hem & drie hem, & kepe hem as it is aforseid A strong medicyn
þat is as strong as oni fier, & vnquenta ruptoria þat mortifieþ quyk
fleisch & etiþ it, & oon herof is riȝtt strong & is a poudre maad bi
sublimacioun. ℞, limature ferri, vitrioli viridis, alumen iamini,
antymonij ana ., ij. salis armoniaci, arsenici citrini, sulphuris
viui j 

calsis viue G 

argenti viu. j. 

] extincti cum saliua, & tempere hem wiþ vinegre, ouþir wiþ watir, ouþir
wiþ strong lye, & þe lie wole be þe bettir if it be maad wiþ bene
scelis, & þan drie it & putte it in alutel & sublime it This is þe maner of sublimacioun 
loke þou haue a strong vessel maad of glas þat it mowe dure in þe fier,
ouþir a vessel of erþe wel glasid wiþinne, & loke þat þe couercle þerof
& þe bodi be wel closyng, & do þerin þi poudre, & lute it wiþ good lute,
& sette it in a furneis & make liȝt fier half adai, & þan do out thi
fier, & whanne it is coold opene it, & þat, þat leeueþ in þe botme of þe
vessel caste it out, & þat, þat cleueþ faste to þe couercle aboue, take
it & kepe it, & if þou wolt worche þerwiþ þou muste worche ful
quentliche, for it wole brenne as strongli as fier, & wole
make impressioun in depnes þan fier. Þis poudre wole corrumpe & brenne
þe place þat it is leid vpon, & þe same doiþ realgar sublimed, & if þow
wolt ouercome þe wickidnes of it, make poudre of it & distempere it wiþ
þe iuys of lactuce & plaunteyn til it be in þickenesse of hony, & þan
drie it, & þus þou schalt do manye tymes & in þis maner þou schalt
take awei greet malice, & it wole worche neuer þe worse. Also an
oynement ruptorie for to breke fleisch þat is hool & maketh blak &
brenneþ it, & wole make it falle awei, & þan þer wole leeue þere vlcus.
Manie men vsiþ þis in diuers maner, for to opene an enpostym, & for to
do awei superfluite of fleisch. ℞, quik lyme as miche as þou wolt, &
resolue it in


 

strong lie þat is aforseid, and make þerof þe maner of an oynement, &
whanne it is maad, al freisch leie it þerto, for þe more freisch þat it
is þe bettir it is In þis maner þou schalt make þe lie ffille a
vessel ful of askis of bene scelis, & þe .iij. part of quik lyme, &
poudre hem alle togidere & leie hem in a vessel & presse
hem þat þei bicome fast togidere, & make a put in þe middil aboue, in þe
same put caste hoot watir seþing, & þis vessel schal be holowe þat þe
lie mowe passe þoruȝ. & vndir þis vessel sette anoþir vessel for to
resseyue þe lie. Also anoþir good ruptorie ℞, calcis viue, partem
vnam, arsenici, partem ., poudre hem & medle hem wiþ sope &
hony, & summen doiþ þerto lī .. of tartre Also mel anacardi
is swiþe strong for to make vlcera. & if it be do to oþere medicyns it
worchiþ þe more strongli In þis maner þou schalt do whanne þou ne
miȝt fynde mel anacardi, þan grinde anacardos greet & leie hem in
vinegre adai & anyȝt, & þan boile hem wel, & þan presse out þe licour
þerof, & þat, þat goiþ out þerof is a medicyn þat wole make vlcera. 
Ouþir take anacardos & seþe hem in hoot tenaclis þat smiþis vsen, &
streyne hem, & þer wole distille þerof hony. Also take þe wombis of
cantarides & grinde hem wiþ leueyne & leie hem in what place þou wolt &
it wole make vlcera But herof þou muste be war þat in what place þou
settist cantarides þer wole come greet brennynge of vrine,
& sumtyme it makiþ so greet brennyng þat a mannes vrine is stoppid
þerwiþ. & þe cure þerof is þis Seþe malue, paritorie, violet,
watircressen in watir, & lete þe patient sitte þeron anoon to þe nauele,
& herwiþ þe akyng schal be taken awei, & also he schal make vrine
liȝtlich & herof þou schalt take hede, þat in what place of a mannes
bodi þou makist a cauterie, anoon þeraftir þou schalt leie a mitigatif
þat schal make þe cruste falle awei þat was brent, & þou ne schalt in no
maner take awei þe cruste wiþ violence, but þou schalt leie þerto a
mitigatif, & lete þe cruste falle awei liȝtli. Medicyns þat wolen make
þe cruste falle awei, & do awei þe aking, ben þese: ȝelkis of eiren wiþ
oile of rosis, þat is þe beste of alle medicyns Also, take þe leeues &
grinde wiþ grese, ouþer wiþ buttir & leie þervpon Also grese ouþir
buttir is good þerfore. Also pultes maad of mele, oile & watir, ben
good þerfore & aceessiþ wel þe akynge & makiþ þe crustis falle. Also
wiþ þe cauterie of an hoot iren þou miȝt do awei deed fleisch, ouþir wiþ
oon of þe medicyns þat ben forseid. Also if þou wolt


 

vse medicyns for to make cauterijs, þou muste take kepe of þis caas In
feble men & in a litil cause þou muste vse feble medicyns, & þou muste
be war þat þou brenne no nerue ne no greet veyne ne noon arterie wiþ þi
cauterie, ne wiþ þi medicyns þat makiþ cauterijs. Also in a strong man
& in a boistous man, þou miȝt worche at oonys þat þou muste worche at
manye tymes in a feble man ffor in euery medicyns þat a leche doiþ he
schal take kepe of the strenkþe & of þe vertu of þe pacient 


 Of mollificatif medicyns or softenyng.

We vsiþ þese medicyns þat ben .iiij. in eueri cause. Oon cause is þis,
whanne þe mater þat þou wolt resolue is swiþe hard, for þan oonli wiþ
resolutiuis as it is aforseid þe sotil mater wole resolue, & þat oþir
part wole bicome hard, & þan þou muste make mollificatiuis. The .ij.
cause is þis, whanne ony lyme is to-broke ouþir out of þe ioyncte, þouȝ
it be broȝt yn aȝen, þe place wole be hard, & þe patient
mai not meue þerwiþ, þan þou muste do þerto
mollificatiuis til þe lyme be bettere as it is aforseid. The .iij.
cause is þis, whanne ony lyme þat haþ ben out of ioynct longe tyme, þan
þou muste make þingis forto make þe place moist aȝen, þat þe boon mowe
come into his ioynt aȝen. The .iiij. cause is, whanne a lyme is
corrupt & is yuel ioyned, & makiþ al þe lyme foul, as whanne a boon is
to-broken & is not ioyned, þan þou muste breke þe boon aȝen, & bringe it
into his propre place as it schulde be In alle þese causis we mote vse
medicyns þat ben mollificatiuis, as ben þese: camomille, mellilotum,
fenigreci, semen lini, & almaner fatnes, & marowe, & manie gummis, &
euery medicyn þat is hoot & moist wole make a lyme mollificatif A good
composicioun for þe firste cause Take oold oile .iiij. partis, wex
partem .j., & make þerof an oynement, and anoynte þerwiþ a lyme þat þou
wolt resolue þe mater þat is þeron ffor it wole make þe mater
mollificatif, & make þe poris open to resolucioun Anoþer
þat is more strong ℞, radicis malua visci .j., & kutte it to
smale gobetis, & putte hem in a morter wiþ .iiij. of oile of
lilie. & þou schalt sett þis vessel of glas in hoot boilyng watir, &
þere it schal stonde til þe iuys of þe herbe be consumed. Wiþ þis oile
þou schalt anoynte þe place, & leie þervpon lanam succidam id est wolle
vnwaischen. & þis


 

þou schalt wite, þat whanne þou wolt make þese oynementis, first þou
shalt make a fomentacioun wiþ hoot watir til þe place bicome reed. & if
þe place be swithe hard, þan take a stoon þat is clepid lapis molaris, &
make him hoot in þe fier, ouþir a greet gobet of iren, & do it in strong
vinegre. & þe place of a mannes lyme þat is hard, holde ouer þe fume þat
comeþ out of þe vinegre, & þan anoynte him aftirward Þis is þe maner
for to make a lyme mollificatif, & þer ben .iij. maners. Þe .j. maner is
þis: þou schalt make a decoccioun of flouris of camomille, mellilote,
fenigrec, semen lini, & rootis of malua visci, soden in water. & þou
schalt make a fomentacioun to þe lyme in þis watir longe
tyme, & frote þe lyme softli. & þan anoynte þe lyme wiþ oon of þese
oynementis ℞, auxungie porci antique sine sale .iij,
pinguedinis anseris, anatis & galline ana .j., melte hem alle
togidere & cole hem, & do þerto . j. of wex. Þis wole make
mollificatif, & restore moistnes. & if þou wolt make it for to be good
for drienes of a mannes brest, & good for men þat ben etik, do þerto
 .j of clene dragaganti, & þan it wole be a good oynement
restoratif. Anoþir oynement. ℞, adipis porci antique sine sale
 .iiij., fecis olij de semine lini, bdellij ana .ij.,
storacis, calamite, galbani, oppopanacis, armoniaci, ana .j.
putte þe gummys in wijn for to tempere, & whanne þei ben temperid, putte
hem in a morter, & stampe hem wel, melte þe remenaunt, & do hem
togidere, & medle hem togidere. Also an oynement mollificatif &
comfortiþ ℞, auxungie porci .iij., pinguedinis anseris,
anatis, galline, ana .j. olis communis antiqui .iiij.
farine fenigreci, seminis lini, ana .j., bdellij, oppoponacis,
masticis, thuris .., tempere þe gummis in
wijn, & þan aftirward medle hem wiþ grese, wex, & oile, & melte hem alle
togidere & cole hem. & of þese þingis þat schulen be grounde make poudre
þerof, & medle it þerwiþ & kepe it for þin vss. & whanne þou hast maad a
stuwe as it is aforseid ouþir a fomentacioun, þan anoynte him bi þe
fier, & þis is clepid vnguentum Rasis. & I it haue ofte preued euermore
goddis grace goinge tofore wiþout which grace is no þing fulendid ne no
sijknes do awei But eueri good ende & eueri good dede al it comeþ of
þe miȝt of god And þe help of god I bad in þe firste bigynnyng of þe
book ffor of goddis grace I am þat I am, & goddis grace was neuere
voide in me And þe ende of þis book was fulfillid þe noumbre of ȝeeris
from goddis beyng .M.CC. nonagesimo sexto. & god of his swete grace ne
wernede me not to make


 

an ende of þis book. & ful ofte I haue bede goddis grace þerto 
wherfore god haþ grauntid, & god for his blessid name blesse þis book &
alle werkis þat ben wrouȝt in his name And god for his
miche grace lete hem wel worche þat takiþ þis werk on honde, & bringe
errouris out of her herte, & bringe hem & us to a good ende To þe
worschip of his blessid name & profit of his seruauntis, & me to
forȝeuenes of my synnes, god it graunte et imperat per omnia secula
seculorum AmeN.

Explicit.
Here endiþ þe book of lankfrank. 


 


 


 


 Addit. MS. Brit. Mus. 12,056.

Now the Chapitelles of þis bok buþ y-ordeynde, y wyl fulfylle my purpos,
pursuynge every chapytell by ordere, & confermynge my wordys after þe
Autorite of myn Autores, & wiþ experyment þat y haue longe tyme y-vsyde
with help of god.

Al thynge þat we wolde knowe, by on of þre maneres we mowe knowe, oþere
by hys name ore by hys worchynge, oþere by hys verrey beynge schewynge
propirte of hym selff. In þis þre manere we mowe knowe surgerie by
expownynge of hys name; ffor syrugie cometh of syros, þat ys a word of
grewȝ, & in englyssche syros ys an hand, & gyros grewȝ, þat ys worchynge
an Englyssche; for þe ende & þe prophyte of surgerye ys of hand
wyrchynge. Of þe Name of a thynge Galyen seyth: he þat wyl knowe
soþfastnesse of a thynge, besye hym noȝt to knowe þe name of
a thynge, bute þe worchynge & þe Effecte of þe same thynge; where fore
he þat wyl knowe surgerie ys, he mote vndirstonde, þat yt is a
medycineal sciense, whyche techiþ vs to worche with handes in Mannes
body, in


 

kuttynge ore opnynge þo partyes þat ben hol, & in helynge þo that ben
tobroken oþere kutte, as þey were to fore, oþere ellys as nyȝ as a Man
may, and al so in doynge aweye þat ys to myche above þe schyn: as
wertys, oþere wennys, oþer flesch to hyȝh.

 The secunde Chapitell of þe ffurste Tretys is of þe qualites, maners
and cunnynge of a surgien.

Nedfful ys þat a surgien be of a Complexioun wel proporcyonede, & þat is
complexioun be temperat. Rasys seiþ, whose face ys nouȝt semlye, ys
inpossible to hauen gode maners; & Auicenne: euyle maners beþ folwynge
þe lyknesse of an yuele complexioun. A surgien moste han handys wel
schape, longe smale ffyngres, and hys body nought quakynge, & alle hys
lymes able to fulfyllen gode werkynges of hys soule. He most ben of
sotyl wytt, ffor alle þynge þat longyth to surgerye may nought wiþ
lettres ben wryten. He moste stodyen in alle þe partyes of naturell
ffylosophye & in logyk, þat he mowe vndirstonde scriptures; in gramere,
þat he speke congrulyche; in art, þat techyth hym to preven ys
proposiciones with gode resoun; in retoryk, þat techith hym to speke
semlyche; be he non glotoun, non spowsbrekere, ne Envyous, ne no
nygarde; be he trewe, vmbelyche & plesynglyche bere he hym-
self to hys pacientis; speke he non Rybaudye in þe seke mannys house, ne
in þe seke


 

Mannes house gif non counseyle bote he be y-askyde, ne speke he with non
womman in no folye in þe seke Mannes howse, ne
chyde nought with þe seke Man ne with none of hys meyne; but curteslye
speke to þe syke man, & in alle manere syknesse behote hym hele, þowȝ
þou be of hym dyspeyred; but neuere þe lattere seye to hys frendys, þe
cas as yt stant. Loue he non harde curys, & entyremete he nought of þo
þat beþ in dyspeyre. Pore men helpe he be hys myght, & of ryche men aske
he gode rewarde. Preyse he nought hymselff with hys owne mouth, ne blame
he nought scharplye oþere lechys; loue he alle lechys & Clerkys, & by
hys myght make he non leche hys enmye. So cloþe he hym with vertues, þat
of hym mowe a-rysen gode fame & name, & þis techyth Etyk. So lerne he
ffysik, þat he mowe with gode rulys hys Surgerye deffende, & þat techith
ffysik. Naþeles yt ys necessarye a surgien to knowe alle þe partyes in
eche sengle partye of a medycine, ffor ȝif a surgien knowe noȝt þe
sciens of Elementis, whiche þat buþ furst Meverys of naturel þynges & of
dyuerse lymes, he may noȝt knowe sciense of coniunctiounes, þat ys to
seye, medlynges & complexiouns þat beþ necessarye to hys crafte. A
surgien most knowe þat alle bodyes þat ben medlyde, þat ben vndire þe
cercle of þe Mone, ben engendryd


 

of foure symple bodyes, here lyknesse eche in oþere medlyng; þat ys to
sugge, fyr & eyre, erþe & water. Þese elementys, ffor þe outemast ende &
outemast contraryousite of here qualites, weren fer drawen from bodily
lyffe; but whanne here qualytes, þat is to sugge manere of
beyinge, comyn in to medlynge, so þat þe leste partye of þat on entre in
to þe leste partye of þat oþere partye, medlynge brekyth here
contrariosite, & þere of comme a newe forme & a newe complexioun of þe
medlynge of here substaunce. Al so þe medlynge of þe qualitees & þe
quantites ys fer drawyn from þe contraryousite of þe same elementes, &
so complexioun is nyȝh brought to a mene, & so þat þat ys medlyde ys
more able to resseyuen þe noble forme of lyff, þe whiche noblete aboffe
alle bodyes y-medlyde ys y-founden in Mannys spiryt. But for þat þe
qualites, þat with þo bodyes of Elementes comyth in to Medlynge—& yt ys
vnpossible to departe þo qualites from bodyes—ben foure: hot, colde,
moyst, & drye, & complexiouns ben by ham, yt ys necessarie to fynden in
bodyes þat ben medlyde, foure complexiouns; Complexioun ys noþynge ellys
but a manere qualite medlyde in worchynge, & suffrynge of contrariose
qualites þat buþ founden in Elementis, so þat þe leste partye of eche
elemente entre in to þe leste partye of þe oþere partye. And for þat
þilke foure complexiouns: hot, colde,


 

moiste & drye, sumtyme ben y-componyd, þat ys to sugge medlyde, þere
comen of hem VIII, as hote & drye, hote & moist, colde & drye, colde &
moiste; ffoure of þese ben symple, & foure ben componyd. And for þilke
VIII sumtyme ben with mater, sumtyme withoute mater, þere ben XVI; & for
þilke XVI, after sum consideracioun mowe ben naturell to sum Man, & to sum man vn naturell, þere mowe ben XXXII. Nevere þe lattere
amonge alle þe complexiouns þat man may fynden, þat is componyd of
dyuerse qualites, þere nys non so temperat as ys mannes complexioun;
havynge rewarde to mannes complexioun, alle oþere þynge ys clepyde
colde, hote, moyste, oþere drye. Whanne þat a mete, oþere a medycine,
hath y-suffryde kendlye hete þat ys in Man, & hetyth hym noȝt & colyth
hym nauȝt, ne dryeþ hym noȝt, ne moysted hym noȝt, so þat mannes
complexioun may noȝt conseyven wheþer yt colde hym, ore hete, dryȝe,
oþere moyste, yt is clepyde temperat; & þilke thynge we sigge is hot in
þe firste degre, þat ys y-hatte of kendlye hete, þat ys in oure bodyes &
hetyth oure bodyes withouten grevaunce, & þilke we siggen be hote in þe
secunde degre, whiche þat ys y-hette of oure kendlye hete, so hetyth
oure body, þat he ne myȝte hete vs namore withouten greuaunce; hot in þe
þridde degre:


 

þilke we sigge to be hot in þe þridde degre, whiche þat ys y-hatte of
kendlye hete, bryngeþ to oure bodye sencyble greuaunce; hot in þe fourþ
degre: and þilke in þe fourþ gre þat is y-hat of kendly hete, dystroyeþ
þe body opynlyche; & in þis same manere ȝe may knowe degrees þat ben
colde, & y may preve in þis manere þat yt is necessarye a surgyne to
knowe complexiouns of bodyes, lymes, & of medycynes. Take two men þat
ben off one age, & lete hem ben y-woundyde with a swerd oþere a knyffe
twarte offere þe arme, in one oure & in one place. One of þo
men ys of an hote complexioun & a moyste, þe oþere of a colde & a drye;
þe comyne siggynge of lewyde men ys, þat þey scholde boþe by helyde
aftere o manere. But resonable surgye wel y-proved, techith vs þat þey
ne schulle noȝt boþe ben y-helyde aftere on manere; for he þat haþ an
hot complexioun & a moyst, may lyȝtliche haue an hote enposteme, þat ys
an hote swellynge, & þat may be cause of an hote
ffevyre. What schaltou þanne do? Þou moste loke wheþer he haue y-bled
myche blod at hys wounde, & þenne it ys wel, ellys lete hym blod of þe
contraryose arme, oþere ellys on þe fot on þe same syde; ȝif strengþe &
age acorde, oþere ventuse hym on þe tweye buttokkys; gif þat he be
feble, ȝif he may noȝt go to sege onys a day, helpe hym þereto


 

oþere wit clysterye, oþere with suppositorye; & brynge þou þe partyes of
þe wounde to-gedire, oþere with sowynge, oþere wiþ plumaciolus—þat beþ
smale pelewys—oþere with byndynge, ȝif þat sowynge be noȝt necessarie.
And þenne worche aboute þe wounde, as it ys tolde aftere in þe boke; but
aboue þe wounde leye a Medycine defensiue, of bol Armonyac, oyle of
rosys, & a litel vynegre, so þat þe medycine touche þe sydes of þe
woundes, þat humours mowe noȝt hauen here cours to renne to þe wounde.
And we forbyde hym wyn, Milke, & eyren, & fysch, þat engendrith myche
blod; but he schal ete for his Mete gruell y-made of ote Mele, oþere
barly mele with Almaundes, & generaliche he schal vsen a streyt doynge, tyl þou be sykere þat he schal haue non enposteme. And ȝif
þat we cunne dyffenden hym from a ffevyre & aposteme, þe science of hys
complexioun techyth vs þat he may of hys seknesse sone be hol. Þe
oþere of þe colde complexioun ne schal noȝt be leten blod ne ventusyde,
ffor blod scholde be kepte in hem as for tresoure; forbyde hym neiþere
wyn ne flesch; for þe stomak þat ys so feble, ne myȝte nouȝt engendre
necessarie mater of blod þat longyth to þe wounde; ne we dredyth noȝt in
hym þe ffevyre, for his complexioun ys noȝt able to resceyuen þe
ffevyre. We mowe


 

fynden a Medycine made in o manere þat wirchith dyuerse effectis, & he
be y-leyde to dyuerse complexiouns. Grene vytreole, & he be done to a
Man of dryȝe complexioun, engendrith flessch; & ȝif þou leggen hym on a
moyste complexioun, he greuyth noȝt onlyche, but coroduþ yt. And naþeles
vitreole haþ but one manere wyrchinge, þouȝ he wirche dyuerslyche in
dyuerse complexiouns, ryȝte as þe wirchynge of þe sonne ys dyuerse—noȝt
for þe sonne, but for þe wyrchynge of dyuerse bodyes in whom he
wyrchyth. Vitreole dryeþ wonderlyche muche, & in dryȝe bodyes he fyndeþ
þe smale lymes myghty to ageyne stonden hys strengþe. Wherefore he may
nought but drye þe superffluites þat he fynte in þe wounde; & whenne þo ben y-
dreyede, kynde engendryth fflesch. In moyste bodyes, ffor þat þe smale
lymes beþ feble, & mowe noȝt withstande þe strengthe off þe vytreole, þe
flesch meltyth vndire yt, & so be þe vitreole þe flesch rotyth; & þat
þat ys seyde of dyuerse complexiouns, ys y-seyde of dyverse lymes.
Galyen: ȝif þat tweye woundes ben evyne i quyter, & þe on be
in a dryȝe lyme, & þe oþere in a moyste lyme, þat þat is in þe dryore
lyme nediþ þe dryore medycine. And ȝif þat two lymes ben y-wounded þat
ben lyche in


 

complexioun, & þat on haþ myche quyter and þe oþere lyte, he þat haþ
myche quyter nedyth to haven þe dryere medycine. Iohannes damacenus:
Medycines & enplastres scholde ben acordynge to þe lymes þat þey ben y-
leyde on. Galienus: a kendlye thynge schal be kepte with þynge þat ys
kendlye þere to; and þat þat is aȝeyne kynde schal be done away with
þynge þat is contrarye þere to. Ȝif þat a surgien knowith noȝt
complexiouns of lymes & of bodyes, he schal noȝt kunne to chaungen hys
medycines aftere þat kynde askeþ. A surgien moste knowe generacioun of
humours, ȝif he wolde knowen þe sciense & þe helynge of Apostemys, as yt
schal ben declared in þe tretys of apostemes; he moste knowyn þe
dyuersite, & þe profytes, & þe offices of lymes, þat he mowe knowen what
lymes han grete wyrchynge in mannys body, & whiche ben of grete felynge,
& whiche mowe bere a stronge Medycine; & þe vertues of lymes he moste
knowe, þat he se whanne þat þe worchynge of enye vertue fayleþ in enye
lyme, þat he mowe helpe þe vertue in þe same lyme faylinge. And ȝif he
haue þe science of knowynge of vertues, þe sciense of spiritus ne schull
noȝt ben y-hud from hym. Alle þese þynges before seyde beþ natureles, &
þey beþ techynge of medycine speculatyff. Also he moste han knowynge of
thynges þat beþ noȝt natureles, þat he kunne chesen gode eyre to hym þat
is y-woundyde,


 

oþere ellys haþ a bocche. Woundes mowe noȝt ben y-dryȝed in a moyste eyre & a vaporose, but þey þat ben y-woundyde most bene y-
chaungyde from þat moyste eyre to a swote cler eyre & a dryȝe. In
wyntere he moste kepe hym from colde, ffor noþinge grevyth so myche
bonys & synwes þat buþ y-woundyde as colde. And in somere he moste han a
temperable eyre; hit ys necessarye þat he kunne dyoten hys pacient, as y
schal tellen in þe same Chapytell of dyotynge. Also he moste ordeyne
moffynge & reste, as yt nedeþ to þe same syke man; ffor ȝif þat he be
woundyde in þe hed, oþere haue eny puncture off enye synwe, it ys
necessarye þat he reste: dwelle he in styllenesse, & haue an euene bed &
a softe, leste he suffren enye trauaylle of hys lemys; but ȝif þat olde
woundes, wiþouten akynge, weren in hys Armes, hit were gode to hym þat
ys seke to walken on hys fete, & bere hys arme y-bounden to hys nekke; &
ȝif þat þe wounde be in hys schynys & in hys ffete, hit were gode þat he
leyȝe & trauellyde with hys handes. Also a surgien, in alle þat he
myghte, he moste atempre a syke Mannes slepynge, ffor to myche slepynge
engendreþ superffluyte, & feblyth his vertues, & coldyth & losyth alle
hys bodye; to myche wakynge dyssolfiþ & consumeþ hys spirites, & makyth
scharpe hys humores,


 

& hit bryngeþ vnkyndly drowþe to woundes, & ys cause of akynge; also he
moste kunne evacuen hym þat ys ful of euele humores, & fulfylle hym þat
ys wastyde, þat he brynge seke men to gode temperaunce; ellys a wounde
may noȝt ben helyd; entempre he þe hert of hym þat ys seke, ffor to gret
wratthe makyþ þe spirites renne to myche to þe wounde, & þat ys cause of
swellynge; to grete drede, oþere vntryst of helpe of hys
wounde holdiþ spyrites withynne hys body, þat mater may nouȝt come to
hele þe wounde. Þese sixe thynges ben y-clepyde vnnaturell, whiche
techith a Man speculatyff of leche craft. He mot knowen þe seknesse, as
olde wounde, festre, cancre, & alle oþere sores, þat he traveylle noȝt
in deveyne, & brynge þe seke man to hys deþ: ffor eche dyverse sore
nedith dyverse helpynges. He mote knowe þe cause of þe wounde; ffor a
wounde þat is mad with a swerd oþere a knyff mote oþere weys ben helyde
þen he þat is y-makyde with ston, oþere with fallynge, & a wounde þat is
byten with an hounde schal oþere weys ben helyde þen he þat ys y-byten
with a wod hound, as þou schalt fynde tolde in þe boke hereaftere. And
he mot knowe þe Accidentes þat buþ aboute a wounde, ffor the wounde
schal nevere hele tyl þe Accidentes ben remevyde awey. Accidentis ys a
þynge þat falliþ to þe wounde out


 

of kynde, as hete, colde, drowþe oþere to gret moistnesse, crampe, &
oþere þynges aȝeyne kynde. A surgien mot ordeyne dyetynge in dyverse
manere, as it is tolde in þe Chapitell of dyetynge. Whenne þat it is
nedful, he mote ȝyve dyverse drynkes. Galien: laxativis & vomytes buþ
necessarie to hem þat han olde, rotyde, stynkynde woundes; ffor whanne
þat þe body is purgyde from evyle humours, þe wykkednesse of þe matere
renneþ from þe wounde, & so þe wounde is sonnere y-helyde. He þat
byholdeþ alle þe partyes of a medycine, he may wel se that
it is necessarie a surgyne to knowen ffysyk and oþere dyverse science,
as hit is tolde tofore in þis boke.

 The þridde Chapitele of þe furste techynge is of Intencioun off a Surgyne.

Alle þe entencioun of surgerye, how dyverse þat it be, yt is on of þre
maneres: þe ffurste ys undoynge þat þat is hol; secunde ys helpynge of
þat þat is tobroke; þe þridde ys remevynge of þat þat is to myche, so
þat it be do with hande crafte; ffor alle þe entencioun of a surgien ys
vndire one of þis þre entensiouns, oþere ellys vndire one of hem. A
surgyne vndoþ þat þat ys hol, whanne he letyth blod ore garsyth oþere
brenneþ, oþere setteþ on waterlechys,


 

ffor þis ys a surgyns craft, þawȝ we for oure pride have y-lefte yt to
laborers & to wommen, for Galien & Rasys dyden it wiþ here handes as
here bokys tellyþ. And we vndoþ þat þat is hol, whenne þat we kutteþ þe
veynes þat ben in þe templys & þe forhed, & makyth cauterisaciones from
þe seknesse of þe eyȝen, & whenne þat we maken Cauteries in þe hed & in
dyverse places of þe body as y schal telle in þe chapitell of
Cauterysynge. Þe secunde entencioun ys to hele þat þat is tobroke as:
woundes, olde woundes, ffestres, Cancres, and in bringynge to here place
Ioyntes þat bene oute, & in helynge bonys þat ben tobroken. Þe þridde
entencioun is to remevyn þat þat ys to myche as scurffyls of þe hed & þe
nekke, & oþere partyes of þe body, & Cataractis þat ys a water þat
comyth bytwene þe whyte of þe eyȝe & þe Appul. Sebel þat beþ veynes þat
buþ in þe whyte of þe eyȝe, & beþ ful of blod. Vngula, þat
ys a thynge þat bygynneþ by þe nese & goth overe þe eyȝe, tyl he keffere
alle þe eyȝe & knottes þat ben in þe eyȝe, & oþere seknesse of þe eyȝe,
& in doynge awey polippes þat is flesch þat growiþ with ynne þe nese,
wertys & wennys, fficus þat is a superffluyte þat growiþ vp on þe skyn
off þe pyntellys hed withouten, emeraudes & a schyn


 

þat enclosyth a wommans prive membre, þe sixte fynger of þe hand, and
manye superfluytes þat beth nought semlye to mannys body.

 The ffurste Chapitell of þe secunde tretys ys an universel word off
smale lymes, & here helpynges of generacioun of enbrion þat is child in
þe moder wombe.

Galien seith þat it ys necessarie a Surgien to knowe Anotomye, ne leffe
henoȝt þat iche brode ligament þat ys a schyn, & iche rounde ligament to
ben a synwe, & so be hys opynioun he myȝte fallen in erroure. Þerefore i
þynke to ordeyne a Chapitell of þe kynde & of þe fforme & þe helpynge of
alle smale lymes. Avycene seith, knowlechynge of a þynge þat haþ cause
may noȝt be knowe but by hys cause, þerefore we mote knowe þe cause
membrorum consimilium: þat ys to sigge smale lymes. Y wyl telle þe
generacioun of embrion, þat ys to sigge, how a childe ys bygete in þe
modire wombe. Galien and Avycene tellen þat of boþe þe spermes of Man &
womman—wirchynge & sofferynge togedires, so þat iche of hem wirche in
oþere & suffren in oþere—embrion ys bygete. But þe worchynge of Mannes
kynde is more myȝtyere, & wommans kynde


 

ys more ffeblere. Ffor ryȝt as þe rendelys of chese haþ hym by weye of
worchynge, & þe Mylk be weye off suffrynge, so to þe generacioun of
embrion, Mannes sperme hath hym be weye of worchynge, &
wommans sperme be weye of suffrynge, & ryȝt as þe rendles
& þe mylk makyth a chese, so boþe þe spermes of man & womman makyþ þe generacioun of embrion. Þowȝ þat alle
þe smale lymes of a childe be y-geten of boþe two spermes, naþeles to cloþe hem with fflesch & with fatnesse comeþ to hem
menstrewe blod. Þe marys of a womman haþ an able complexioun to
conseyven, & of here kynde sche castyth þe spermes to þe deppeste place
off here, and of here nature sche closyth hire mouth þat þere myȝte
nouȝt entre þe poynt of an nedle. And þenne þe formal virtue whiche þat
almyghty god haþ ȝeuen to the marys, ordeyneþ & deffndeþ every party
of þese spermes in here kynde, tyl þat þe childe ben ybore. Understande
þat þe flesch & þe fatnesse ys y-mad of menstrewe blod, the bonys & þe
grustlys, ligamentes, synwes, cordes, Arteries, veynes, pannycles, þat
buþ smale cloþes & þe schyn buþ engendred of boþe þe spermes, as Avicene
& oþere Autores tellyn. Ȝif þat enye of þe lymes þat buþ engendrede off
the spermes be don away, he may nevere verrelyche ben restoride, ffor
þe matere of


 

hym ys þe sperme of þe fadire & þe modere. But þe flesch whose matere ys
blod þat is al day engendred in vs may wel & verreliche be restoryde.
Þese smale lymes han dyverse formes, complexioun, & helpynges after the
dyversite of þe proportiouns of þe mater whiche þat þey ben 
mad of; ffor þowȝ þat alle the lymes be mad of on matere y-medlyde,
naþeles in eche of þe smale lymes þere is a dyverse proposicioun of matere, for the whiche matere þey taken dyverse forme
& dyverse helpe. Almyghty god gevyth to effrye þynge of hys forme after
þat hys matere proporcioned deservyt.

Þe bon is furst of consimile membris þat is on off smale lymes, þe
whiche ys colde & drye, & he haþ dyverse formes in mannes bodye, for he
helpiþ dyversliche; þe cause why þere ben many dyverse bonys in mannys
body is, ffor sum tyme it ys nede to meffyn o lyme
without an oþere, & þat were inpossible, ȝif in alle þe body were but on
hol bon. An oþere cause is why þere ys many bonys; for sum diffenden þe
principal lymes from harme, as þe brayn scolle þe brayn of þe hed; somme
ben ffundamentys, as þe bonys of þe rugge, & of þe schynes, & of þe
Armes. Some ben as armure, as additamentys, þat ben in þe syde of þe
rugge bon, & somme fulfylle þe holwenesse of somme Iunttes, as þe handys
& þe


 

fete, & somme þere ben þat þe roundnesse of on bon myȝte entre in to þe
holwenesse of þe oþere bon & naþeles scholde noȝt lakken hys meffynge,
as þe schulder bonys, & the hepe bonys. Þou maiste fynde hou many bonys
þere ben in þe secunde tretys where schal be tolde plenerliche—þe
Anotamye of consimile membrys of alle þe body, from þe hed
to þe fot. A grustyll ys cold & drye, & is nesschere þenne a bon, &
hardere þanne þe flesch, & in þe flesch hath vi helpynges. Helpynge þe
grustel. The ffurste þat þere scholde be a Mene, bytwene þe vtter ende
of þe hard bon, & þe nessch flesch. Þe secunde, þat þe harde scholde
noȝt hurt þe nessche, namlyche, in þe tyme of comprission, & in þe tyme
of smytynge. The þridde, þat þe ende of þe bonys, whiche þat ben in þe
Iunttes scholde han a softere confricatioun in here Iunttes. Þe iiij,
þat he scholde fulfille þe office of þe bon, to susteyne a brawne
meffynge, a membre þat haþ non bon, as þe overe lyd of þe eyȝe. Þe v.
for his necessarie a grustyll to be in a place þat ys
noȝt ful hard, as þe þrote bolle; ffor þe ende of þe þrote bolle ys
grustlye. Þe vi. for it is necessarie some lymes to han a
sustentacioun & a plicacioun, þat is a foldynge, to be streynde & drawen
abrod, as þe nese þrylles & þe grustle of þe ere.


 

Ligamente is colde & drye, & goþ out of þe bonys, & haþ þe forme of a
ȝenewe, & he may be bowyde, but he feliþ noȝt, & he haþ iiij helpynges.
Þe fyrste ys þat he knytte on bon with an oþere. It is necessarie þat o
bon be knytte with an oþere, þat manye bonys myȝte make on body as on
bon, & nevere þe later eche membre myȝte meffyn by hym-selfe, & þere
fore þe ligamente was bowable & insensible; for ȝif þat yt had y-be
sensible, þey myȝte nouȝt have susteynde the travaylle & þe meffynge of
þe Iunttys; and ȝif þat he hadde be inflexible as a bon, of whom þat he
comyþ of, on lyme myȝte noȝt han meffyde withouten an oþere.
Þe secunde help ys, þat he ys joynede with ȝenewys to make cordys &
brawne. Þe þridde helpynge ys, þat he scholde ben a restynge place to
summe senewys. Þe fourþe, þat be hym þe membris þat ben withynne þe body
scholde ben tyede, whiche þat nedyþ hongynge.

A corde ys colde & drye, & he comyth from þe brayn oþere fro þe nuca,
þat ys þe marye of þe rugge bonys. From þe brayn comeþ vij peire
cordys, & þey buþ y-clepyde sensible ȝenewys, from þe nuca þere comyth
xxx peire cordys, and on by hym selffen & þey buþ mevable; & alle þe
cordys þat comyth of þe brayn, & þe nuca


 

habbeþ boþe felynge & meffynge. & þe cordys ben whyte, bowable, stronge,
& towȝ; & of here kynde þey brynge meffynge & felynge to lymes. & for
þat hit is longe to devydeþ alle þe partyes of ȝenewes; in þe secunde
tretys y schal ordeyne Anotamye of ȝenewes & here place, as þey ligge;
in þe whiche place þou moste be ware, whenne þou schalt kutte oþere
brenne, whenne þat we schulle ordeyne Anotamye of official membris & of
here woundes. Official membre ys to sigge: a ffynger, a Ioynt, an hand,
oþere a fote ore oþire lymes of ofyce.

Arteries beþ hote, noȝt for here owne kynde, but for þe hote blod & lyf
þat goþ in ham from þe herte. Of here kynde þey ben colde & drye, & þey
han tweye cloþes, outsepte on þat goth to þe longes. Þe innore cote
 is grettere & strengere, þat he mowe withholde a Mevable
matere & an hote. & here bygynnynge is of þe lyfte syde of þe herte. &
þere bygynneþ tweye Arteries, on goþ to þe longe & haþ bot on cote &
sprat in þe same longe, & þere endyth & bryngeþ blod to þe longe, by
whom he ys y-norysschyde, & spirit of lyf, & þat he myȝte brynge from þe
longe eire to þe herte, for to entempren þe fumose hete of
þe same herte. & þis Arterie ys clepyde


 

venalis, & yt is a manere veyne, ffor as myche as he may haue but o
cote, & þerefore he is þe more obedient to be drawen abrod þorwe out
alle þe longes & also þat þe blod þat norysschith þe longe myȝte
liȝtlokere swete out of þis arterie. Þe oþere Artery, þat comyth out of
þe lefte syde of þe herte, haþ two cotys, because þat on myȝt noȝt
ageyne stonde þe strengþe of þe spirites, and also þat þat is wiþynne þe
Arterye is ful derwarde & nediþ gret kepynge. Þere ben þre helpynges of
þe Arteries: on is þat colde eyre by hem myȝte be drawe & y-brouȝt to þe
herte, whenne þe arterye is drawe abrod; þe secunde ys pat þe fumosite
myȝt be caste out, whenne sche is constreynyde; þe þridde ys þat þe
spirite of lyf myȝte be broȝt by hem to alle þe body. Þese Arteries beþ
devydyde many weyes, whose divisiones Man may noȝt conseyve by hys wyt,
ne þey ne beþ noȝt dredful to surgiens crafte; but whenne þou schalt
drede þe arterye i schal tellen þe in here places.

Veynes by cause of here bodyes beþ y-demyde colde & drye; but for þe
blod þat is withynne hem þey beþ y-demyde hote, & alle þe veynes han
here bygynnynge of þe lyffere, in þe whiche lyffere two
veynes han pryncipal begynnynge. On veyne bygynneþ of þe holwe syde of
þe lyvere, & ys y-clepyde Porta, þat ys a ȝatte, & here ofyce is to
drawe chilum from þe stomake & þe guttes by mene of þe


 

veynes miscraykus; þilke chylum spredeþ þorwe al þe lyffere by mene of
veynes Capillares. Chilum ys þe licoure of mete & of þe drynke, whenne
yt goþ out of þe stomake & þe guttes. Veynes miserayke beþ smale veynes,
þat comyth out of þe veyne þat is y-clepyde porta, & clevyth on þe
stomake & þe gottys. Veynes capillarys þat beþ veynes, as yt were herys
of a Mannes hed.

 After hem comyth pannyceles, þat ys to sigge, a smal cloth, þat ys mad
of sotyll þredys of synwis veynes & arteries, where fore þey ben colde &
dryȝe & sensible, & þey han þre helpynges. Þe firste is þat they mowe
bynden manye þynges in on forme, as þe pannicle of þe hed bynde vii
bonys; þe secunde Iuvament is þat þey hongen & bynden somme membrys with
oþere, as þe reyns to þe rugge & þe marys to þe rugge bon; þe þrydde
helpynge ys þat some membrys þat beþ insensible by here kynde, by þe
pannycles þat wreyeþ hem ffeliþ by accydent, as þe longes, þe lyffere, &
þe splene, & þe reynes; þese lymes by here kynde haþ non felynge, but
what þat þey felyn it ys by Accident of þe pannycle þat wreyeþ hem.

Þe flesch is noȝt hot, but yt is moist, & haþ þre manere lyknesse; on ys
symple flesch, & hys helpynge ys to fulfylle þe voyde placys


 

of smale lymes, to bryngen hem to a gode schappe, & þat iche harde lyme
 ne scholde nouȝt hurten oþere with confricacioun togedire.
An oþere manere flesch ys þat is glandelose, þat ys as hyt were
achcharnes, & hys Iuvamente is þat he turnyth vmydites to here hete: as
þe glandelose flesch of wommans brestys, whyche þat turnyth þe blod þat
ys drawe from þe marys into þe mylk, þe glandelose flesch of þe
ballokes, þat turnyth þe blod into sperme, & þe glandelose flesch off
the chekys þat engendreþ spotel. Þe þridde manere of flesch ys a flesch
þat is in brawnys, þat ys y-clepede a brawny flesch, ffor he ys medlyde
wiþ sotyl þredys of cordys, as y schal tellyn aftere, whose helpynge
schal be tolde in þe Anotamye of þe brawne.

At þe laste is þe schyn, þat is temperat in al here qualite, & is y-mad
of smale þredys of veynes, synwes, & Arteries, þat makeþ hym sensible,
and geveþ hym lyf and norisschynge, þat he be governoure of alle þe
body. & þe skyn ys y-mad temperat, for he scholde knowe hot, colde,
moyste & drye, softe & hard, scharpe & smeþe; & ȝif þe skyn were as
sensible as a ȝenewe, a man myȝte noȝt dwellen in colde eyre, ne in hote
eyre; ne þe skyn of þe fyngres endys, whiche þat ys more temperat þenne
eny oþere skyn of þe body, ne scholde


 

noȝt ben a gode demere in knowynge hot, cold, hard oþere scharpe, softe
oþere nessche.

 Brawnys þowȝ þey ben mad of matere y-medlyde, nevere þe latere þey beþ
y-reknyde amonge membrys consimiles, for þey comen to þe makynge off
Membrys-officiales. Brawne ys y-mad of fflesch, ȝenewe, &
ligamente, & þey ben Instrument off voluntarie mevynge. Þe ȝenewe þat
comyth from þe brayn & þe nuca, & goþ forþ to meve the lymes, ys y-
medlyde with a ligamente, & whenne þe ȝenewe & þe ligamente beþ medlyde
togedyre, yt ys clepyde a corde, & the corde ys y-made for þre skylles:
þe ffurste for a symple senewe ys to sensible, & þe ȝenewe by hym-self
ne myȝte noȝt suffren to grete travaylle & mevynge, but þe felawschipe
of þe ligamente, þat ys insensible, lutliþ þe felynge of þe synwe, and
bryngeþ hym to a profitable temperaunce. Þe ȝenewe hadde tweyne oþere
defautes: nesschenesse & litylnesse, but þo tweyne defautes, þe medlynge
of þe ligament ffulfilleþ; for the neschenesse ys entempred & y-
strengthyde, and þe lytelnesse ys y-made more. The nesschenesse comyth
of þe brayn, ffor it ys nessche; and þe lytelnesse comeþ of þe Nuca, for
it ys lytel. Þat þat is mad of þis nerff & þis ligamente ys clepyde a
corde, whiche þat meviþ þe lymes to wyl of þe soule,


 

whenne þat it is schortid oþere y-drawe, aftere þat þe lyme bowyth to
þis corde. ffor þere ys Asosyed a symple fflesch forto maken a brawne
for þre proffytes: þe furste profyt, þat boþe in drawynge & wiþdrawynge
of þe corde, the flesch scholde be as a pylwe, vp on whom he myȝte
reste; þe secunde cause, þat þe flesch þat is nessche & moyst schulde
kepen þe corde, þat sche dreyȝede noȝt in here mevynge; þe
þridde, þat þe makynge of lymes were þe more schap-lokore. Þe brawne is
made bowynge, as a bowe þat ys y-bent; & for þat kynde wolde kepe þys
compositioun, he clothyde þe brawne wyþ a pannycle. Þe corde whenne he
entrith in to þat brawne, ys departyde in to many smale þredys, & þey
ben clepyde vylles, þat ys to sugge, wrabbynges. & þese villes bene of
þre maners, in lengþe—by whom vertue þat draweþ haþ myȝt, in brede—by
whom vertu þat castyth out haþ myȝt, in twart ofere—by whom vertu þat
wiþhalt haþ myȝt; & at þe ende of þe brawne þilke þredys beþ gadride to
gedre to maken a corde, after þat it is necessarie, many cordys oþere
brawnys to ben engendride. & official membrys ben y-mad of þese
consimile membrys, whiche þat beþ instrument to resonable sowle. And in
þe secunde tretys y wyl tellen þe anotamye of lymes of ofice.


 

The ffurste Chapitle of þe þridde techynge is of difference of woundes &
olde woundes & off generall cures.

 We schulle vndirstonde þat wounde, olde wounde, ffestre, cancre y-
wondyde, a bon out of loynt, a bon tobroken, Aposteme, alle þese ben y-
clepyde vndoynge of þat þat ys hol, & alle þese seknesse & manye oþere
as wel mowe fallen to consimile membrys. as to oficial membris. Vulnus
is a newe wounde. Vlcus ys an olde rotyde wounde. I schall 
tellen in here place þe dyfference of festre & cancre & apostemys. Plage
comynliche ys y-taken of an olde wonde; and ofte tyme we fynden, þat an
olde wounde ys y-clepyde Vulnus, as Ipocres seiþ: Vulnera Annua necesse
est in eis os tabefieri & cicatrices concavas fieri. That is to sugge,
it ys ned, þat þe bon in an olde wounde to be rotyd, & þe Cicatrices to
be holwe. Cicatrice ys þe place of þe skyn above the wounde, whenne þat
yt is hol. Some wounde buþ symple & some ben componyde. In tweye manere
he ys clepyde a symple wounde. On manere, for he haþ noȝt leste of
flesch; an oþere maner, for he haþ non oþere seknesse with hym, ne is
noȝt distempride. A wounde componed ys y-clepyde contrarye to hym þat is
symple. But boþe symple & also componyd


 

some tyme is in þe flesch oþere in þe synwe oþer in bon, oþere in veyne,
oþere in arterie. Also þese wondes han dyverse causes. Some comen from
wiþynne of þe malice, oþere of to gret multytude of humores; forto gret
multitude of humores oþere while tobrekyth þe membre, þat wiþholdiþ &
woundiþ hym cold matere streyneþ, drye matere kutteþ, moistnesse
withouten matere makeþ no wounde, but selden with matere, but he drawiþ
þe lyme to brode. And also þe cause wiþout may be dyverse, oþerwhyle
with a swerd, ore with a þynge þat kutteþ alonge, oþerwhile with a
knyff, oþere a spere, oþere an arwe þat prykeþ, & somme ben
made wiþ a stafe, oþere with a ston, oþere with fallynge, & somme ben
mad with bytinge of an hound, oþere of a wod hounde; & alle þese ben
dyverse, after þe dyverste of here cause; & also þe manere of helynge ys
dyverse. Alle þe entensioun of helynge of woundes, ys forto sowdyn & to
helyn, & to restoren þat þat is departyde, whiche þat may noȝt overe al
be don. Ffor ȝif þat membres of offyce ben kutte of, þey mowe nevere ben
restoryd; ne non of þe consimile membres may be restoryde, & he be don
awey: as bonys, pellicules, grustles, ligamentis & schyn. Ffor þe cause
of here generacioun is þe sperme of þe ffadire & þe modere, as y tolde
tofore; but in place of thynge þat is lore, kynde restoryth þat þat is
most convenient to þat place; but the flesch may be restoryd, by cause
þat þe blod ys engendred


 

al day in vs, & þe blod ys þe matere of flesch; & somme suggen þat
veynes, synwes, & arteries myȝte nouȝt be restoryde as þey were tofore;
but þey mowe be restoryd as bonys buþ. But Galien & Avycene, & I þat am
expert here suggynge, suggen þat þey mowe be restoryde with verrey
consolidacioun, whanne þat here kuttynge ys lytell, & whenne þat þe
synwys þat buþ newe kutte beþ so wyde aȝeyne; but þey mowe noȝt be
consouded, whanne þat here kuttynge ys gret & myche; & resoun grauntyth
yt. Synwys by kynde buþ nessche and viscose; & þerefore þey mowe ben
consouded. Þe veynes & þe arteries mowe be consouded by resoun of þe
blod þat ys in hem. I þynke to ordeynen eche Chapitell be
hym selven, aftere þe dyversite of lymes & of placys, whyche þat þey buþ
y-made yn; & y wyl begynne at a symple wounde y-mad in flesch.

 þe secunde Chapitell off þe thridde techynge off the ffurst tretis is
of cure of a wounde y-mad in fflesch.

Now we willen treten of a wounde y-makyd in fflesch. We wylle begynne at
a symple wounde, y-mad wiþ knyff oþere wiþ swerd ore spere, oþere with
arwe, oþere with enye oþere thynge


 

semblable to hem. Bynde togedyre þilke wounde with a band þat close þe
wounde to gedire, & kepe þe wounde from swellynge, with þe whyte of an
eyȝe y-leyde aboue þe wounde, & lete þat wounde ben in reste, & þere
nedyth none oþere cure, namlye, whanne þe wounde ys withouten akynge;
but and þere be in wounde gret akynge, þanne þere is a tokne þat þere ys
a synwe prikyde vndire þe wounde, oþere a pannicle þat ys betwene þe
flesch & þe bon, & þanne þere ys al an oþere cure, as y schal telle in
þe chapitell of the puncture of a synwe. And y haue helyd a man þat was
sefenty ȝere olde, þat was y-smyten wiþ a spere þorwe þe flesch of þe
buttoke by þe lengþe of a fote & more, but þilke wonde touchyde non
synwe; & þat y wiste sykerliche, for he had non akynge; y helde the
wounde opyn al a day, with a lyte smal tente & a schert þat y myȝte
wyte, ȝif þat he scholde ake on þe morwe & I comaundyde hym to reste,
and on þe morwe y fonde non inflacion ne akynge, & þenne y caste aweye
þe tente & lete þe wounde closen, & so y comaundide hym to reste, &
wiþynne þe þridde day he was al hol. And ȝif þat a wounde were mad wiþ a
swerd, oþere wiþ eny þynge þat kutteþ in lengþe, a man most
loke ȝif þe wounde be so litel þat he nede non sowynge, & þenne brynge
þe parties of þe wounde togedyre, þat it may wel ben y-joynede, & leye
above þe wounde a poudere y-mad of on partye of ffranke-Ensence,


 

& of two partyes of sancdragoun & of þre parties of quykelyme, & lete
noȝt þe poudre entre wiþynne þe wounde but above, for þere schal noþynge
entre withynne þe wounde, & kepe þe parties of þe wounde þat buþ brouȝt
togedire with a plumacyole þre corneled y-made of hurdes oþere towȝ in
þis manere


on be þe sydes of þe wounde, so þat boþe þilke plumacioles holde þe
wounde þus y-closyde

& joynde togedire, as yt was joyned ere þenne yt was ykutte; & bynde þe
wounde togedire abouen þe plumacioles, with a rolle þat goth twartoffere
after þis lettere XX, & take a lynnen cloth & wete hym in two parties of
whyte of an eyȝe, & in on partie of oyle of roses i-bete togedire,
vndire þe plumacioles abofe þe wounde, þat ys y-browȝt togedyre, forto
kepe þe poudre, & do noȝt awey þe medycine tyl foure dayes ben ago, but
ȝif þat þe wounde ake, oþere ellys be to-swollyn; & þenne bynde þe wonde
as yt was toforne, with þe whyte of þe eyȝe, oyle, poudre, &
plumacioles. But ȝif þe wounde were so myche, þat þe byndynge wolde noȝt
suffice, oþere were kutte twart offere þe lyme, so þat þe partyes of þe
lyme myȝt noȝt wel be browȝt togedire, þanne sowe þe wounde on þis
manere: joyne þe lippes of þe wounde togedire, & ware þat non oyle ne
dust, ne noþynge ellys þat lattyd consolidacioun, falle bytwene


 

þe lippes of þe wounde, & haue an nedle þre kornerde, whose
eyȝe scholde be holyde on boþe sydes, so þat þe þrede þat is in þe nedle may ligge in þe holwe place, & þilke
schal be twynede, & withoute knotte & ywaxide, & þe lippes of þe wounde
schulle ben sowyde togedyre, & þe þrede schal be knette with two knottes
in þe firste place; in þe secunde place with on knotte, & so make as
manye punctis as yt is necessarie, & eche puncte schal be from oþere by
þe brede of a lytel ffyngere, & streyne þe wounde wiþ knettynge, & þe
sowynge of þe lippes of þe wounde togedire þat he ake sumwhat, but noȝt
to myche, & ȝif þat þere nede mo punctis to be þere þen two, efire more
þere schal be odde punctys, as þre, fyfe, oþere seuene; & þe on puncte
schal be fyrst from þe on ende of þe wonde by þe brede of a litel fyngire, & þe oþere puncte schal be at þe oþere
ende of þe wounde, & þe þridde puncte schal be in þe myddul of þe
wounde; & ȝif it be nede to haue mo punctis, þou schalt begynnen at þe
myddel puncte, & make as manye punctes on boþe þe sydes, as yt ys nede,
tyl þou come to boþe endys; ffor by þis manere of sowynge neiþere partye
schal be crokyde, & so þe place may fairere ben restoryde. And eueremore
take hede, ȝif þe wounde be noȝt depe, þy sowynge schal be nouȝt depe.
And ȝif þy wounde be depe þy sowynge schal be depe, þat alle þe parties
of þe wounde mowe


 

be joyned togedire. Ffor ȝif þe wounde were depe, & þy sowynge were noȝt
depe, nedys þere moste ben in þe depþe of þe wounde a gret holwenesse,
to þe whiche holwenesse blod & quyter scholde be cast; & þilke quyter &
blod scholde lette þe helynge of þe wounde. And þe poudre
þat ys seyde in þe same chapytell schal be leyde aboue þe same sowynge,
& þou schalt kepen þe sowynge & þe parties of þe wounde, þat buþ brouȝt
togedyre, with plumacioles þre cornelyd & with alle oþere þynges þat beþ
in þis chapytel forseyde. And ȝif þat a wounde haue be to longe in þe
eyre opyne, whiche þat ys cause of quyter þat latteþ consolidacioun,
þenne we moste clense þe wounde with þis mundificatyff, þat
is mad of floure, of whete & hony & watyre oþere mel rosate, & colat þat
ys y-clansed from þe roses, & of barly mele. Of þese mundyficatyfes þou
schalt han a ful techynge in þe laste tretys. But ȝif þe wounde be y-
componed, a leche moste han as manye intensiones as þere ben accidentys
to þe wonde. Y sette ensaumple: y suppose þat a wounde be componed with
holwenesse & lesynge of fflesch & of skyn, & þere be myche quyter & al
so þere be a posteme & þere be grete akynge, al this ys clepyde a wounde
componyde. Þanne we schulle noȝt only take hede to consolidacioun of
þilke wounde, þat is to sigge helynge, but firste we


 

schul aswagen akþe & aposteme, as yt schal be tolde in þe chapitle of
aposteme & of akynge; aftirwarde we schullen clanse þe quyter, & aftere
þat regenere fflesch, & at þe laste brynge ouere a Cicatrice. In alle þe
werkynges of medicine, where þat akþe ys, ffirste we schulle aswagen
akynge; ffor abouen alle oþere þynge stronge akynge, ouere comeþ myȝte
of vertu & strengþe, & also resoun tellyth; membrys þat han akþe, þilke
akþe ys cause of drawynge from oþere places to þe membre þat akeþ þe worste þynge of þe humoures. Avicene seyth humours beþ drawen
to lymes þat aken for two causes: On cause, for kynde &
Spiritus and humoures rennyth þedyre; þe secunde cause, for akþe feblyth
þe lyme, & humours & spiritis renne to þe feble lymme. Þe swellynge
schal ere ben y-helyde þen þe wounde. Galien & Avycene tellen þat alle
þynge þat consoudeþ þe wounde, grefyþ þe wounde, ȝif þat þere be
aposteme with þe wounde, & þe quyter schal ben y-clansyde, ere þenne þou
legge enye generatyff to holwe woundys. Avicenne tellyth a cause, why
þat yvele flesch growith in a wounde, ȝif þat a leche wolde besy hym
with a medycin regeneratyff to engendre flesch in a wounde, ere þanne þe
quytire were clansede. And whenne þat þe wounde ys clensyde, þenne we
schulle fulfyllen þilke holwnesse with


 

flesch, ere þanne þat wounde ben y-helyde; leste þat þere dwellen an
holwnesse vndire þe wounde whenne þat he ys helyde, in whom þat quyter
scholde be engendryde, þe whiche eche day scholde augmente þilke
holwnesse, & so we moste ben constreynede to opyne an oþere tyme þat,
þat was helyde tofore. Þou mayste fynden aftere in þe chapytell of
woundys of synwes how þou schalt aswagen akþe, and in the sixte
Chapitell of þis techynge þou schalt fynde þe cure of a wounde, þat hath
a swellynge, and ys out of kynde dystempryde, and þou schalt have in þe
chapitle of olde woundys; how thou schalt clense, quytyre, and regendre
flessch 

 Cap. iii. of the þridde techynge of the ffurst tretis is of
helynge of a wounde y-makyde in synwe.

Almiȝtie god hath ȝife to synwe gret felynge, & ȝif þat he be hurt he
suffrede grete akynge. Galien: a synwe that is more felynge þen anoþere
lyme yt is nessessarie þat he have gretter akynge. Vndirstonde þat a
wounde þat is y-makyde in a synwe, may nouȝt ben wiþouten akynge. The
woundes þat beþ y-makyde in synwe, oþer þey ben in lengthe oþere þey beþ
in brede. Þo woundes þat beþ y-mad in lengthe of þe synwe beþ lasse
perylous,


 

& þo þat beþ in brede of þe synwe beþ more perilous. Oþere whyle a synwe
ys y-kut al atwo, & þenne þilke lyme to whom þilke synwe serfede, lesiþ
þe menynge & þe felynge þat þilke synwe brouȝt to hym from þe brayn.
Oþere while þulke synwe is nouȝt y-kut a two, but he is y prikyde, and
þenne it is perel lest þe crampe come for to gret akþe. For akþe entrith
in to þe part of þe synwe þat is y-kut oþer priked, & by þe party of þe
synwe þat is hol akþe is brouȝt to þe brayn, & so crampe may comen to þe
wounde by on of þre weyes, þat is to gret akþe colde oþer rotynge. Of
þese þre oþere ellys of on by hym self, may come a drawynge togedre of a
synwe þat is a cause of a crampe; & þat þat is seyde of wounde of a
symple synwe, oft-tymes may fallyn in a wounde of a corde & a brawn, &
namlyche of a corde þat is in þe bygynninge of a brawn. Þe woundes þat
ben in þese þre consimel membris, þat is to sigge, synwe, corde, &
brawn, habben on drede in course of þe crampe, & also on drede of
lesynge, felynge, & menynge, & þerfor be war in þe cure of a wounde i-
makyde in synwe, wheþer þat þere be a prikynge, oþere þat þe synwe be y-
kut twartofere, oþer ellys be y-kut only by his lengthe. Ȝif only he be
y-prikyde þe wonde of þe skyn is hol, & þenne it is clepyde a blynde
puncture, oþer þe wounde is opene & it is clepide an opene prikynge. In
a blynde


 

prikyne hit is necessarie to opyn þe skyn, & afterwarde held in to þe
hole, as hot as he may suffren, oyle of roses swote
smyllynge, þat is y-made of oyle de olyffe, þat is nouȝt rype tyl þe
wounde be al ful. & aboue þe wounde leye whyte terbentyne y-drawe abrod
betwene tweye cloutes, & anoynt al þe membris about þe wounde wiþ hote
oyle of rosys, y-made þikke wiþ bol Armonyak, & after þat leye a lynne
cloth y-hat aboue, & after þat a gode quantyte of towȝ y-tosyd, & bynde
þe lyme softlyche wiþout streyninge; & ȝif þe akþe wiþ þis
medycine wolde nouȝt cese, remeffe & chaunge þis same medycine oft tymes
in þe day & in þe nyȝt, & ȝif þe prikynge be in þe fot, anoynte þe
grynde wiþ hote comyn oyle, & vndire þe Arme holys & in þe nekputte, ȝif
þat þe prikynge be in þe hande. For þys vncture ratefieþ & efenyþ þo
placys by whom akþe goth to þe brayn, & it lattiþ drawynge togedre of þe
synwe, & þowȝ þat þou sest nouȝt akþe, sese in some men, as hastly as
þou woldyst, nevere þe later chaunge nouȝt þy medycine, for þere may be
no bettere medycine. But ȝif þat akþe dure ouere longe yt is nouȝt efel
to putte a lutyl opin to þe oyle of rosys and þe bol armoniak, þat þou
leydest aboute þe wounde. Þe seke man most reste, & by


 

no weye he scholde nouȝt be wroþ, hys bed most be made softe euene &
smeþe þat he myȝte haue rest. Whanne þat þe akþe aswagyth & þe wounde
gyueth sum qyter, þan þe syke man ys saf from al manere peryle, but ȝif
he do enye newe error. Of þis wounde ypocras spekiþ: In vulneribus malis
& fortibus sanie non aparente malum, þat is to seye: in evyle woundys &
stronge woundes, ȝif no quyter apere, hit is yuele. Stronge woundes ben
y-clepyde woundys þat sore aken. Iuel woundes beþ þo, to whom scharpe
humores rennyth & beþ nouȝt obedyent to kyndlie hete to ben turnyde into
quyter & þerefore ypocras seyde, þat whanne þat akynge sesyth & quyter
aperith, yt is a tokne of hele. Þe þridde signe a man moste 
knowe in þis place, þat lewyde men seyne akynge & swellynge in a lyme y-
woundyde, leggen þereto a maner potage y-mad of erbys & swynes grese,
water, & floure of whete, corupyn þe lyme, & þilke corupcioun is cause
of þe crampe; for Galyen seiþ þat a synwe is mad of a moiste matere & a
cold, & he rotyth of hete & moistnesse. Also sum men forto aswage þe
akþe of a synwe þat is y-prikyde, putteþ þe lyme in to hote water, oþer
ellys caste it on þe lyme hot water, þe whiche
water is most grefes to þe synwe. Galyen: hote water þowȝ it aswage
akþe, to the


 

prikynge of a synwe ys most greuest; colde also gefyth sore þe synwes as
wel in somere as in wyntere. Ypocras in þe ferthe partye of his
Amphorismes: colde is bytinge and grefes to woundys; and also in þe
chapitell nexte folwynge, bot it be in a crampe wiþ out wounde. Galyen
seiþ in þe ende of his comente: colde is most grefest, to a synwe lyme
þat is y-woundyde & ys toswolle, namly, & he haue þe crampe. Hit sewiþ
þenne þat an hote medycine & a drye is most accordynge to synwes þat beþ
y-woundyde; bot nouȝt to hot a medycine, leste þat he make þe lyme
toswellyn; & drye nouȝt wiþ stipticite, lest he close þe pores of þe
schyn. Galyen seiþ: it is yuel to close þe pores of a lyme þat is y-
prikyde. Þe medicyne þenne most ben hote & drye, wiþ subtilite as
terbentyne to moiste bodyes; & to drye bodyes, he most be medlyde wiþ a
lytel eufforbium. Asa fetida is best medycine, ȝif þou make of hym
emplaster, serapinum, & þe feces of wax, & þe fylthes of vesselis of
been, alle þey ben gode to a synwe, þat is prikyde, wheþer þou put iche
be hymself oþer opyn hem; & þou schalt fynden a ful techynge of þese
medycines in þe Antitodarie of þis boke. Þou schalt nouȝt closen


 

a wounde, where þat þe prikynge of a synwe is, ere þan þe synwe be
perfitlye clansyde & helyd, & ere þou be sykere þat þe place schal nouȝt
swelle. Galyen tellyth of a man wiþ a poyntel in þe pawme of þe hand, to
whom come one of Tesilies clerkys, þe whiche toke hede to
helyn alle woundis generalyche, & he leyde to þilke prikynge a
consoudynge oygnement þat was more acordynge to a wounde y-makede in
fflesch, & he leyde þereto a maturatyff plastre, where fore al þe hand
rotyd, & he fel into a crampe, & so he dyede ere þe vii dayes were
passyde; & ȝif þat þilke leche hadde y-made þilke wounde braddere, &
þenne & hadde y-helde in þe wounde hote oyle of rosys, and þenne hadde
abyde quyter wiþ hote medycines sotyl & dreying, & noȝt wiþ moiste
medycines, þilke man ne scholde nouȝt haue ben ded. Ȝif þat a synwe
hadde ben kut twart ouer al atwo þenne, þawȝ þat tedericus & summe oþere
sigge þe contrarye, hit is good þat þou sewe togedre þe hedys of þe
synwys þat beþ y-kutte, wiþ þe sowynge of þe skyn & abouen þilke maner
of sewynge, þe first day leye oyle of roses, in þe whiche oyle


 

Maddokkys, þat beþ wormys of þe erthe, haue ben boyllede; and caste
aboute þe wounde þe poudre þat kepyth þe sowynge a day oþer two
afterward, & kepe þe sowynge wiþ plumacioles þre kernellyde & wiþ byndynge, & kepe þe lyme from swellynge, ffor by swyche a
manere sowynge of þe synwe þou maiste consoude þe synwe ageyn, for þe
lym scholde haue lost in party oþer in al the meuynge, þat was y-browȝt
to hym from þe brayn, for by þilke synwe þat lyme may rekeueren hys
felynge, & so þe restorynge of þe brayn may be more schaplokere &
fastere. Ne þou ne schalt noȝt drede of þe akynge þat scholde be made of
þe prekynge of þe nelde, for þe akþe schal be don awey by one leggynge
to oþere tweyne of þilke oyle; ne swyche manere akþe may noȝt make þe
crampe, for þe synwe ys al kutte atwo. Ne no man make an obiectioun wiþ
galyens wordys, þat we scholde be ware in ioyninge þe partyes of a
wounde togedre, þat non here ne oyle ne scholde noȝt entre
wiþynne þe lippes 4of a wounde, þat beþ y-brouȝt togedre. To þilke
obiectioun we answeren, þat þe stipticite of þe roses & þe oyle þat was
nouȝt ripe, & þe glutinosyte of þe wormys of þe erthe remywen þe akþe of
þe synwes, & al þe harme þat scholde comen of þilke sewynge. Ȝif þat a
synwe were woundede in lengþe he may be wel & lyȝtlyche y-soudyde
togedire, wiþ


 

ioynynge of þe lippys & wiþ sowynge & wiþ kepynge of þe lym, þat he
scholde noȝt. Understande here
in þis place, þat þere is no þynge more worschipful to a leche ne more
profytable to a seke man, þenne to kepe a lyme y-woundyde from
swellynge, & naþeles it is hard to kepe synwys þat beþ woundyde from
swellynge. Naþeles a leche here schal take hede aftere þe techynge þat
schal be geuen to hym in hys chapytell of þe cure of a wounde, whanne
þat þere ys wiþ hym a swellynge. Ȝif a wounde were chaungyd of þe eyre
and mad quyter, þat þe sowynge were tobroke, & þe punctis weren vndo,
þenne make a medycine mundyficatyff, & leye hym abrod on a lynne cloth,
& leye it aboue þe wounde, & put a lytel smal tent in þe one ende of þe
wounde þat is most declynynge; & þilke tent schal touche non synwe, ne
make non akþe, vndire þat þat þilke wounde be wel dryede. A
mundificatyff medycine of synwes y-woundyde ys y-made in þis manere: ℞.
mel rosat colat iii smal floure of barly , & medle hem
togedre & boyle hem slyȝly þat þey brenne noȝt, & remywe hem from þe
fyre & bete hem togedre longe wiþ a spator, & þenne put þere to .
of whyte terbentyne, & ȝif þou maiste fynde no whyte terbentyne


 

wassche it wyth colde watyre, tyl it be whyt; & whenne þat by þis
medycine þe wounde is almost drye, þenne put in þe same medycine a lite
smal poudre of franke ensence, mastike, & sank dragoun, & medle hem to
gedre, & leye aboue þe wounde tyl it be al hol; & whanne þat it is hol
manye dayes aftere, leye flax in gode stronge hot wyn, tyl yt be al hol
perfitlyche. & ȝif þat þere leue enye hardnesse in mevynge,
aftere þat it is hol, þenne þou schalt vse the techynge þat schal be
geuen to þe in þe laste tretys, þat schal be antitodarye in þe chapitle
of medycine, molyficatyffes; þere þou schalt fynde þe manere how þou
schalt helpyn beste lymes, þat beþ y-helyde & mowe noȝt ryȝt wel meffen.

The furþe techynge of þe firste tretys is of helynge of a wounde y-
makyde in bon.

Whenne þat woundes beþ so depe þat only þe flesch is nouȝt y-woundyde,
but þe bon þat is vndire þe flesch & þe synwe, þenne a man most byholde
wheþere þat þe bon be kut al atwo, as ofte tymes yt may happen in þe bon
of þe thyȝ & þe schynebonys, & þe bonys of þe Arme, & þenne þylke wounde
is ful perylouse; and namlye, ȝif þe bon of þe thyȝ ore þe bon of þe
arme, from þe schuldre to þe elbowe, be y-kutte al atwo, so þat þe marye
gon out. But ofte tymes


 

on bon of þe schyne, oþere in bon of þe Arme, ys ykutt al atwo
twartofere, & naþeles afterward may be restoryde; oþer a bon ys nouȝt
ykut al atwo, but sum of his substaunce ys done aweye, and þilke
substaunce oþere he ys don al aweye, oþere he hongyth to gedre. A
general rule ys in cure of woundes in whom bonys ben woundyde, þat
neuere by a leche flesch shal be y-sowdyd aboue þe bon, but first þe bon
plenerlyche be repeyrede; ffor þe bon may neuere with verrey
consolidacyoun ben consouded, for his matere was þe sperne of þe fadire
& þe modire, but in somme children for þe nyȝte of tyme þat þey were
sperme (sic); but þere schal be mad a manere restorynge in plas of þe
bon þat was broken oþere lost. þat men clepen porrus sarcoydes oþere
ellys caro poroydes, & þat manere thynge þat is restoryd is hardere þe
flesch & nesschere þen þe bon; & ȝif þat þilke mater þat is restoryde by
neye as hard as yt were a bon, yt is clept porus sarcoydes;
& ȝif þat þilke mater be nouȝt harde, but sumwhat nessche, yt
is clepyde caro poroydes; ȝif þat a nesch fflesch & a moist were noȝt
regenered vpon bonys þat ben set togedre, a man scholde noȝt han his
purpos to helyn & to consoude þe wounde. Loke þenne wheþere þe bon be
kutte a-two


 

al togedre twartofere, þat þou brynge togedre, & bynde the partyes of þe
wounde as yt schal be tolde in þe eyȝte chapytell folwynge, where þou
schalt han hou a wonde schal ben helyde þat is out of joynt, y-kutte
atwo & tobroke. & ȝif þat a bon be noȝt kutte atwo al togedre
twartofere, loke ȝif enye pece of þe bon dwelle sadlyche to þe on partye
of þe hole bon, & þenne ȝif þou myȝte brynge þilke pece to þe place þat
he was yn tofore with þrustynge don þilke pece with sum Instrumentis
acordynge þereto, & sowde þilke pece wiþ þe hole bon with þe poudre, þat
y schal tellyn afterwarde; for so þe schap of the lyme may dwelle
fairere & strengere. & ȝif þat þilke pece haue no fastnesse to þe hole
bon, do þat pece awey, & þenne regenere in þe place of þe bon þat was
lost a repairment. Ffor þowȝ þat ypocras & Galyen tellyn þat it ys
necessarie aftere þe quantite of a bon þat is lost, an holwe cicatrice
to be alwey, naþeles wiþ þis poudre þe generacioun of þese pores may be
mendyde noȝt a lytel, but ryȝt myche. Þis is þe poudre: Take ffrank
ensence, Mastyke, Mirre, dragagantum gu. arabyke ana. . ij.,
flour of ffenngreke, , , cast þis poudre a gode
quantite vpon þe defaute of the bon þat was lost, tyl þat þou haue a
plenere repeyrment & a restauracioun. Þenne & noȝt ere brynge ouere
fflesch ouere þe repeyrment with generatyffes, mundificatyfes,


 

& consolidatyfes, aftere þe techynge that þou haddyst toforn.
Undirstonde þat alle þynge þat ys seyde of bonys in þis chapitle, ys of
alle þe bonys of þe body saff þe hed; & of þe bonys off the hed y schal
make a chapytle by hym-selff.

Þe ffye Chapitle of þe þridde techynge of þe furst tretis is of woundis
 that beth y-mad with smytinge.

The woundys þat beþ mad wiþ brosynge, as wiþ smytynge of a staf, oþere
ston, oþer fallynge, oþere wiþ smytynge of an hors, oþer wiþ enye thynge
semblable to hem, habbith gret differens from woundis þat beþ y-made wiþ
kuttynge: as wiþ swerde, knyf, ore arwe prikynge, & in oþere manere þey
schulle ben helyde. For þowȝ þat verreye consolidacioun be þe first & þe
princypal Intencioun of helynge of a wounde, to þis chapitle it acordyth
noȝt, ffor in smytinge, þe flesch & þe veynes, synwes & arteries ben y-
brusyde; for in þe ynnere part of þe lyme þe bon aȝeyne stonde, & on þe
vtter part þe þynge þat smyteth & kutteþ noȝt, wherefore it is
necessarie, ȝif þat þere scholde ben a wounde, þat alle þe smale lymes
þat beþ bytwene þe bon & þe þynge þat smyteth, scholde be brusyde; &


 

oþerwhyle þe flesch & þe oþere consimele membris beþ brusyde witout
wounde, wherefore þe cures of boþe y wyl ordeyne in this chapytle. Ȝif
þat a leche wolde enforce hym to Iune to gedire with consolidatyfes þe
wounde þat is mad wiþ smytinge, nedys quyter & corupcioun
by þilke consolidatyff, most be vndire þe wounde; þe whiche quyter
scholde corumpe þylke lyme & brynge hym to putrefactioun, but ȝif þe
kynde were so myȝtye, þat he myȝte eftesonys opyne þylke wounde, þat was
consouded by a sorye leche, oþere þat a gode leche come & knewe þilke
dispocisioun, & couþe helpe wiþ propre cure to rettefien þe corupcioun
off þilke lyme. What schaltou þanne do? Þou most loke wheþere that þe
body be ful of yuell humores, oþer be clene; ȝif þat he be ful, lete hym
blod, ȝif alle partikelere þynges acorden: as vertu, Age, complexioun &
consuetude; & þese þynges þou most alweye taken in þy mynde, þowȝ alweye
þey ben nouȝt y-nempnyde, & namlye vertue; & he be nouȝt stronge & alle
oþere þynges acorden, þou schalt nouȝt leten blod, bot þou 
maiste ventosen, ȝif þat it be necessarie, oþer ellys lose þe wombe ȝif
þat he be costyff; & ȝif þat he be feble, & the brosure were in þe ouere
party of þe body, voyde þe feces of hys


 

wombe by clisterye. & ȝif þou wilt lete blod, þou shalt lete blod on þe
contrarye party of þe veyne, bryngynge norysschynge to þe lyme þat was
hurt; & þilke veyne þou schalt y-knowe, ȝif þat þou knowist plenerlyche
Anotamye, þat y haue tauȝte þe in þis same boke. & whenne þat þe body ys
y-clansyde, ȝif þat þe brosure be wiþout þe wounde, anoynt þe membre þat
is y-brusyde, whiche þat begynneþ to han a postum, wiþ hote oyle of
roses, & cast aboue a poudre y-mad of þe sed of mirtylles & bynde it
softlye, for ofte tymes it nedyth non oþer cure. For þis medycyne
fastnyth þe place, & defendyth hym from putrefacioun, & þowȝ þis
medycine mowe noȝt letten alle þe mater from rotynge, naþeles yt
deffendyth myche of þe same matere fro rotynge; & ȝif þat al þe matere
may nouȝt be defendyde fro putrefactioun, but sum partye þereof
putrefieþ, opene þe place & exclude þe quyter, & clanse al þe place. &
his cure schal be seyde in þe tretys of apostomes & of exitures. But ȝif
þat þe brosure were wiþ a wounde, anoynte about þe wonde oþere ellys þe
place þat is y-brusyde, wiþ þe forseyd oyle of roses, & caste aboue þe
forseyde poudre of mirtillyes, for þis medycine fastnyth þe place, ne yt
ne letteþ noȝt corupcioun to spredyn, oþere to be drawe abrod, & it
castith to þe wounde þe corupt mater, þat


 

is in þe place þat is brusyde. Wiþynne þe wounde leye þe ȝolke of an eye
with oyle of roses, with stupes oþere ellys wiþ lynte; & leye aboue þe
wounde a potage y-made off foure partyes of water & o partye of oyle
d'Olyve & floure off Whete þat suffyseþ to þe medycine, & leye þis
medycine to þe wounde, tyl þat þe akþe be aswagyde & tyl þat þe quyter
be engendryde; afterwarde clanse þe wounde, aftere þe clensynge
regenere, & at þe laste cicatryce, & þou schalt haue a ful techynge in
þe Antiodarie of mundificatyfes, maturatyfes, & ȝicatrisatifes. But ȝif þat þe membre þat was y-brusyde ys ful of synwes, as þe
honde oþer þe fot, þou schalt noȝt chaunge þy cure ȝif þat þere be no
wounde; but þawȝ þat þere be a brusure in a synwy membre y-woundyde, ne
leye noȝt þere þe potage forseyd, but only hote oyle of roses, & aboue
þe oyle poudre of mirtilles, & aboue þe wounde leye terbentyne iwassche
& drawe abrod betwene tweye cloþes lynnen. & make enplastre of pych,
hony & bene flour, & leye aboute a lym ful of synwes: as þe fot oþere þe
hand, & specialyche whenne þat þe flux of humours seseþ. & þawȝ þat þi
cure be drawe along, ne go noȝt awey fro þis cure; & whenne þat al þe
akþe ys y-sesyd, & alle þe swellynge ys aswagyde, forto clanse þe
wounde, vse þe medycine of mel rosat colat with


 

barly mele, y-sayd in the wounde of synwes. Þis cure ys aprefyde by
galyen, & y haue preffyde þis medycine ofte tymes.

 The sixte Chapitle of þe þridde techynge is of Woundes þat han
enpostemes, & beþ dystempryde.

A wounde þat hath aposteme oþer an yuel discrasie—þat is to sigge, out
of kynde distempride, oþere to hote oþere to cold, he may noȝt ben
helyd, ne schal nouȝt ben heled, but first þe posteme be aswagyde, & þe
yuele discrasie be amendide. & as y haue seyde, in an oþere place, yt is
profitable to þe syke man, & worschipful to þe leche, ȝif þat he mowe
dyffende þe lymes þat beþ woundyde fro eny postemys, & fro an euyll
discrasie. For þenne a leche schal kepe þe canon of galyen, þat is on of
foure canones; on is to kepyn lymes in here owne kendlye complexioun.
For woundys mowe noȝt ellys ben y-helyd, but ȝif þey ben brouȝt first to
here owne kynde, & þe wounde may be kepte from aposteme & an yuell
discrasie, ȝif þat þe leche be kunnynge & do hys deffere, & þe syke man
be obedyent to þe leche. Þe leche mot loke ȝif þat þere haue
go blod ynowȝ out of þe wounde; & ȝif þat the wounde haue noȝt bled blod
ynowȝ, þe pacyent most ben lete blod, oþere ellys ben


 

ventusyde, takynge rewarde to alle partikelere þynges tofore seyde, &
ordeyne hym a couenable dyotynge, as schal be tolde in þe Chapitell of
dyotynge; & leye a defens aboute þe wounde: j of bol Armonyake,
distemperid wiþ oyle of rosys & a lytel vynegre, to þe þiknesse of hony;
& ȝif þat þe tyme of þe ȝere were hot, put to þis medycine þe jus of sum
colde erbe: as morel, nyȝtschode, penywort, virge pastoris, oþere sum
oþer colde erbe; & bynde noȝt þe lyme to harde, ne lete noȝt þe lyme
hongyn; but ȝif it be þe arme, honge him aboute þe nekke; & ȝif it be þe
fot oþer þe schyne, lete hym ligge; & ȝif þat þe lyme akþe, aswage þe
akþe wiþ anoyntynge of hote oyle of roses. Ffor as Galyen seyth: þere is
noþynge more grefes, þan ys akynge & declynacioun of a lyme, for þese
two makiþ sone an hote swellynge, the whiche is to þe ffeuyre as a
welle, & to þe body as an Ovyn. Þe woundyde man most absteynen hym,
aftere þat þe chapitell of dyetynge techith; & boþe þe syke man & þe
leche, & alle þat ben aboute þe syke, mote absteynen hem from fleschlye
knowlachynge of a womman, ne a womman in tyme of menstrewe, ne loke
noȝt on þe syke man; & onys in þe day þe syke man schal schyte, & ȝif he
may noȝt schyte kendly onys in þe day,


 

after þe quantyte of mete þat he haþ takyn, make hym a clistry, oþer a
suppositorye onys iche day. & ȝif þou maiste noȝt with alle þese þynges
defendyn þe lyme from aposteme, yt is an yuele signe, for þe lyme ys
feble, & þe humores ben wykkede; þen begynne to maturen þe swellynge,
with potage y-made off flour, oyle & water, oþer ellys with þis
maturatyff: ℞ malwe leuys, leffys of vyolett, & þe rote of holy hokke;
seþe hem wel in water, & þanne stampe hem, & take a pounde
off þe water þat þey be sodyn yn, & of comyn oyle iij, of whete
flour iij, of flour of lynsed .. j, of flore vynegreke
 , of erbys i-stamped . ; &
boylle alle þese togedire, in a pan ouere þe fyre, & stire yt wel wiþ a
spator; & þis maturatyff leye on a lynne cloth, & leye on þe posteme,
tyl þat yt be maturyd; & whanne þat þe posteme is matured, make þe
quyter, ȝif þou maist, ben y-cast to þe wounde; & ȝif it may noȝt ben y-
cast to þe wounde, opyne þe place þat ys most lowest þere, as þe quyter
may best gone out; & þan helyn þe wounde, as y schal tellyn, in þe
þridde chapytell of Apostemys. Take hede alweye to þis techynge, þat ȝif
a posteme were for þe prikynge of a synwe, ne leye noȝt þereto þis
potage maturatyff, but wyt þe vncture of oyle of roses & of oþer þynge,
as yt is seyde in þe woundys of synwys. Þou schalt


 

y-knowe þe euyll dyscrasie of a wounde, ȝif þat þou sest the schyn þat
is aboute þe wounde to reed, & to hot in felynge, þenne þe wounde is
discrasyede in hete, namly ȝif þat þere come out of þe wounde a sotyll
qyter & a red; & þilke discrasye þou schalt helpen with coldynge þe lyme
aboute þe wounde, with oyle of roses, & with vnguentum album—rasis of
ceruse—whyche þou schalt fynde in þe Antodarie, & wiþ ius of oþere colde
erbys. & þou schalt knowe a colde discrasye by þe whitnesse oþer þe
wannesse of þe place, & whanne þe place ys colde in touchynge, & whanne
þat þe quyter is thykke; the whiche discrasye þou schalt remeffen, by þe
vncture of hote oyles, as oyle of cost, oyle lauryne, oyle of enforbium,
& so oþer hote oyles. A moiste discrasie þou schalt knowe by þe
nesschenesse of þe place, & by þe Abundaunce of whit lyquyde rotnesse,
þe whiche þou schalt helpyn with defficatyffes: as with wasschynge of
wyn & honye togedres, in þe whiche buþ y-sode balaustye,
gallys, & þe ryndes off poume garnettys, oþer alle oþer some by hem-
selffen. Þe drye dyscrasye þou schalt knowe by þe smalnesse of þe lyme,
& þe smalnesse of þe lippes of þe woundes & litel quyter, ȝif þat the
quyter be þenne; þe whiche discrasye þou


 

schalt helpen wiþ castynge on of hote water, tyl þat þe lyme wexe rede,
& with an oyntynge of moiste grecys, as hennys, gosys & dokys, & þe
marye bon of a Calff, & with plentefoste of gode mete, þat norysschyth,
as þe brothys of flesch, & temperat wyn, & rere eyren, & smale fyssches,
& oþere gode þynges, & with reste and with softnesse of alle þe body &
of þe lyme þat is y-hurte; & alwey to þis techynge take hede, þat as
sone as a membre ys y-broȝt to his kendlye dysposicioun, anon aȝeyne
stonde with contraryouse medycine, & turne aȝeyne to þe pryncipal cure
of þe wounde. But þynke noȝt to helyn þe wounde, as longe as þe wounde
ys apostomyde, oþere ellys haþ an yuele discrasye, but first remywe
þilke discrasye ere þan þou hele þe wounde. For whenne þat tweye þynges
þat scholde ben y-helyde, buþ togedres, & þe on of hem mowe noȝt ben y-
helyde withouten helynge of þe oþer, ffirst we schulle helyn hym, þat
may noȝt be helyde withouten helynge of þe oþere, as þe posteme oþer þe
dyscrasye; & þus Avycene techith in þe last chapitell of þe first bokys.
Ne nevere þe latere ne forȝete noȝt þy pryncipal cure, þat whanne the
accidentes ben asesyde, turne aȝeyne to þe princypale cure.


 

 The vij Chapitelle of þe þridde techynge is off a wounde y-made of a
wod hounde, oþere of eny oþere venymouse bestys.

Whenne þat an hounde hath byten a man, ffirste loke ȝif þat þe hounde be
wod; & ȝif þat þe hounde be noȝt wood, hele þe wounde as þou dost oþere
comyn woundys; & ȝif þat þe hounde were wood, þou schalt y-knowe yt by
certeyne causes, & by disposiciouns. Ffor a wod hounde fleyth
mete, & ffleyth watere, & oþerwhyle he dyeth whenne þat he seþ water; &
he rennyth hydirwarde & þedirwarde, as a dronken man, wiþ opyn mouþ &
hys taylle bytwene his leggys, hys tunge hongyth out, he wolde byte alle
men, ne he ne knowyth nouȝt þo men þat ben his housholde, he berkyth
noȝt; & ȝif þat he oþerewhyle berke, hys voys ys ful hors, & oþere
houndys flen from hym & berkyn vpon hym. Also þou schalt y-knowe by
dysposicioun of þe same wounde, for ȝif þat þou wetyst a crumme bred in
þe blod of þe wounde & geuyste yt to an oþer hounde to etyn, he wyl noȝt
etyn yt, & ȝif þe hounde etyþ yt he wyll deyen; oþere ellys take a note
& stampe yt, & leye on þe wounde al nyȝt, & on þe morwe ȝif yt to an
henne, sche wyl noȝt etyn hyt; & ȝif sche etyth yt sche wyl deyen. &
anone as þou wost þe hounde ys


 

wod, sette a gret ventuse aboue þe wounde & drawe out myche blod out of
þe wounde, & afterwarde drawe abrod þe wounde; & abouen alle oþere
thynge brennynge of hote eyren to þe depþe of þe wounde ys most
proffytable, & aftere leye aboue þe wounde attractyfes, to drawe out þe
venym. Some of þese attractifes beþ symple, & some beþ componyd. Symple
ben: þe lyffere of þe same wod hounde þat bote þe man, garlyke y-
stampyde, salt fyssch, asschys of vyne, Opopanac ys wondirful, þe leuys
of a Gourde, & þe rote of ffynegreke, þe gele of fyssches, & amptes y-
stampyde. Þese medycynes ben componyde: vryne of a ȝonge man, with nytre
oþer myntes, i-stampyde with salt & distempred with vynegre, & y-mad in
emplastre. An oþere medicyne componyd: ℞ floris eris & salt ana ten
parties, & þe fat of a calff twelf partyes, & make a plastre. An oþere:
take schepys talwȝ & buttre, & make emplastre. Þis wounde schal ben y-
holde opyne at þe leste fourty dayes; al þis schal be do about þe place.
 In an oþere manere regimen vndirstande, þat þe man þat is y-
bete ne schal nouȝt be lete blod in the bygynnynge, lest þe venym be
drawe abrod by oþere lymes. Ne þou ne schalt ȝif hym non laxatyff, lest
yt drawe þe venym to þe entraylles withynne; but þou schalt setten on þe
place a stronge


 

ventuse, as yt is seyde tofore, þat he mowe drawe myche of þe blode. &
whenne þat þre dayes ben passyde, yt is nouȝt yuele to leten blod, & to
purge with a lyȝt purgacioun, þat purgith þe malyncolye, as with
decoccioun of Epytemum, with gotys wheyȝ; & norissche hym with dyetynge,
þat fattyth hym & make glad & bliþe; & wassche hys hed with decoccioun
of water, þat þe fet & þe hed of a weþire ben y-sodyn yn. Ne lete hym
nouȝt þrustyn, ne suffren hungyre ne trauell, & so ȝif þat god wyl, þou
maiste kepen hym from peryle. & euery day to a moneþ ende, he schal
taken oþere symple medycynes, oþer componed. Symple buþ: Asa ffetida.
Asa dulsis, polm, terra sigillata, Wermot, Kockull,
 mirre & gencyane.
Medycynes componed gode: ℞ þe assches of crabbys y-brent in an
Offyn .iiij partyes, of ffrankensens vij partyes, make a poudre; þe
pacient schal take iche day of þis poudre .ij wiþ wyn. An oþer: ℞
þe poudre of crabbys y-brende vj partyes, of gencyane iij. parties,
terre sigillate one partie, make poudre. Ȝif þat þou were noȝt at þe
bygynnynge, & he bygynneth to haue yuele Accidentes, as yuele þouȝtes,
schrewyde metynge in his slepe, & þat he be wroth & grucche & wot noȝt
why, & ȝif men aske hym enye þynge he ȝeuyth no gode answere þere to, &
ffleyþ lyȝt, & he hath alle oþere signes of malencolye, þanne ȝif to hym
a medycine y-made


 

of cantarydes. Take olde grete kantarydes & do aweye þe hed & þe wynges
ȝ. ij., lentys I-clansed ȝ. j., saferen, spikenard, clowys, canell ana
ȝ. .—in oþere bokys—ipone hem wel & make of hem smale ballys
þat weyȝen j. penye wyȝt; & ȝif a ball at þre tymes, at iche tyme þe
wyȝt of vij cornys of whete, tyl þat he pysse blod, for þenne he schal
be saff. Ffor whenne þou art sykere, hele þe wounde after
þat fourty dayes ben passyde, in þe same maner. Ȝif þat a wounde were
mad of þe bytinge of an eddre, oþere of eny oþere venymouse beste, þe
leche schal take hede to drawe abrode þe wounde & setten abouen a
ventuse & drawe out myche blod, & yt is myche worþ to enviroun þe place
abouten þat is y-betyn wiþ brome y-stampyde. Ffor ȝif þat þe prikynge be
in þe fot oþere in þe hande, ȝif þou enviroun þe arme oþere þe legge
with brome, yt latteþ þe venym to gone vpwarde; & ȝif hym þe medycines
y-wryten aboue, & also tryacle, & lete þe wounde be opyne, tyl al þe
venym be escludyde.

The viij. Chapytelle of þe þridde techynge of the ffirste tretys is of a
wounde y-made in a joynt & is dislocat.

Whenne þat a wounde is in a lyme & þe bon of þe same lyme ys tobroken
atwo & is dislocat—þat is to sigge, out of joynt,


 

þanne it is gode þat þou putte in þe wounde, whanne þe blod is y-
staunchyde, & also aboue þe wounde, þe ȝolke of an eyȝe, with oyle of
roses, & anoynt alle þe lyme aboute þe wounde, wiþ two partyes of oyle
of rosys, & wiþ half on party of vynegre, y-made þikke with bol
Armonyake, tyl þat þe quyture be engendered, & þou be
sykere þat none Aposteme schall come. Ne take none hede to brynge
togedere þe parties of þe bon þat is tobroken oþere dislocat, tyl viij
daies ben go in þe wyntire, & fyff in the somere; for þenne yt schal
make quytere, & be sykere from swellynge; & þenne brynge togedire þe
brekynge oþere þe dysynncture aftere þe techynge þat schal be seyde in
þe Chapytell of Algebra. & ȝif þat þe brekynge oþere þe dyslocacioun
nedyþ splyntes, make þat þe splyntes & þe byndynge faylen aboue þe
wounde; & þat þou maiste do, ȝif þat þou kyttest þe splyntes & þe
byndinge aboue þe wounde with a knyf oþere a rasoure, & in drawynge
abrod þe hole of þe bonde aboue þe wounde wiþ a nedle, so
þat þou maiste by þilke hole euery day chaungen þe medycine of þe wounde
withouten chaungynge of þe bonde, þat þou madest firste aboute þe bonys
þat were broke oþere dislocat. Þe whiche bonde þou schalt nouȝt
remeffen, tyl þe tyme þat schal be tolde in hys place; bote you schalt
bynde aboue þilke


 

bonde a newe bonde, þe whyche þou schalt remeffe, as often as þou
chaungiste thy wounde. & whanne þou art sykere from empostomynge & þou
haue sette togedire þe bonys þat were sette togedire & dislocat, þenne
leye vpon þe wonde by þe hole þat þou madyst in þe band a mundifycatyff
of mel rosat colat, & of barlye mele, tyl þe wonde be clansyde; & leye
on þilke mundyficatyff þredys of olde clene whyte lynne cloþ, tyl þat þe
wounde be ful clansyde; afterward regenere fflesch, & aftereward
consoude wiþ regeneratyfes & consolidatyfes, whiche þat schullen ben
seyde in þe ende of þe boke.

The ix Chapitle of þe þridde techynge is of fflux blod off a wounde.

Þere beþ two manere causes þat makyth blod to bleden out of mannes body;
þat on cause is clepyde cause conjuncte, & þat oþer cause antecedent. Þe
encheson of cause conjuncte ys openynge of þe mouþes of þe veynes & þe
Arteries, oþer ellys whanne þat the veynes beþ kut atwo, oþer ellys
corosion of þe bodyes of þe same veynes & arteries, oþer ellys to gret
feblenesse, oþere to gret losnesse. & þere beþ manye enchesouns & causes
antecedente: as to myche


 

fulnesse of blod, oþer ellys to myche Acuyte of blod & also manye oþere
causes; and þere beþ oþere causes þat beþ clepyd causes prymytiff; as
smytinge þat wondiþ, to gret lepynge, cryinge, wraþþe, chydinge, & so
many oþer & iche of þese causes tofore seyde haþ hys manere
helynge by hym-selfen in fesyke medecynal. Bot it ys noȝt þe entencyoun
of þis boke, to tretyn but of blod, þat blediþ of wounde, þat is y-mad
wiþ wounde, the whiche may be restreynde by crafte of
surgerye. In flux of blod, that comyth of a wounde, þe leche most loke
þe disposicioun, þe Abytude, Age, vertu & complexioun of hym þat is y-
woundyde; & ȝif þat þese acorden, & he be myȝtye in vertue, he schal
blede myche blod at hys wounde, þowȝ þat þe leche be clepyde at þe
bygynninge, bot ȝif it so be þat he feble ouere gretlyche. & ȝif nede
constreyne þe leche to staunche þe blode, he most loke ȝif þat þe blod
go out of þe Veynes capyllares, þat beþ smale veynes as herys of mannys
hed; & þanne only þe whyte of an eyȝe, y-leyde aboue wiþ towȝ of flex
suffiseþ, whenne þat þe parties of þe wounde beþ brouȝt togedire; & ȝif
þou cast aboue þe poudre of lyme, tofore seyde in the chapytell of
sowynge of woundes, yt schal be þe betyre; for þe poudre wiþstreyneþ þe
blod & consoudeþ þe partyes of þe wounde, togedire.


 

& ȝif þe blod come from gret Veynes, he may noȝt so sumtyme be
constreynde, but it nediþ a strengere medycyne & also a more cautele; &
ȝif þat þe blod go out of an arterye, þou schalt y-knowe yt be
constructioun & dilatacioun, of þe same arterye—þat is to sigge, þat þe
blod goþ out with lepynge, & oþer whyle with wiþdrawynge, & þenne sette
þy fyngere vpon þe mouþ of þe gret veyne, oþere ellys þe Artarye, &
holde þy fyngere þere on by a grete oure; for þenne by hap sum grete
drope of blod may be congelyde togedre, & þereby vertu may be myche y-
comfortyde. Afterewarde leye plentyfullyche of þis medycine vpon þe
 Veyne oþere þe arterye þat is kut
atwo. ℞ ffrancencens, whyȝt gommous & fat ȝ. ii., Aloes ȝ. i., make
poudre & distempre with þe whyȝt of an eyȝe as þykke as hony; after take
herys of an hare smale & kutte, medle al þis þynge togedire, & þere ys
no medycine so gode as þis medycine is, in streyninge of blod &
consoudynge þe Veyne. Bot whanne þat þou comyst to chaunge þe medycine
of þy wonde, do noȝt awey þe medycine wiþ strengþe, but leye
aboue of þe same medycine moist, to nessche þe firste medycine, þat yt
myȝte fallyne awey by yt-selff. Naþeles yt is possible, þat a medycine
caustyke, þat ys to sigge a medycine


 

þat brennyth, sennore staunchyth blod, þenne þis medicine of encense; &
þou schalt haue gret plente of medycine caustyke in þe antitodarye, but
we beþ nouȝt sykere þat þe blod of þe Veyne, oþere þe arterye an oþer
tyme wyl gon out, whanne þat þe serche of þylke caustyke medycine ys
remywed awey. But þy medycine of ensence, with þe herys of an hare, noȝt
only staunchiþ þe blod, but also consoudeþ þe Veyne, & þe Arterye, as y
haue preuyde yt ofte tymes. And forto ȝif Autorite, I sette an saumple,
þat come sum tyme to myn handys: A childe of þre ȝere olde, hadde a lyte
knyf in hys hande, & he fel on þat knyf, & þe poynt of þe knyf, in þe
fore partye of þe þrote, persyde þe Veyne organys; ne þere ne couþe no
man yt staunche, & þanne y was y-clepyde & y come to þe child in gret
haste, & he hadde almoste loste hys syght; for hys eyȝen in hys hed were
turnyde vp so doun, & þe blode come out of þe wounde, whyte as wheyȝe,
ne he ne hadde no pous, & þenne y leyde my fyngere on þe hed of þe
veyne, & y helde faste þat noþynge myȝte go out, & so y helde þe veyne
by a grete houre, & þe vertue of hys body þat was almost lost quyknede
aȝeyne, & þe pous bygan to apere ffeblyche as yt were a smal þreed. Þanne y


 

sente to þe spysers schoppe, þat was a grete weye from me, ne y ne
remywede noȝt awey my fyngere from þe place tyl þat þe messagere come
aȝeyne, & þe childe þenne bygan to opene hys eyȝen; and þanne y ordeynde
þilke medycine to be mad, & plentyffuliche y leyde it abouen þe wounde,
and y bonde þe wounde with plumaceoles & with stupes y-leyde in whyȝt of
an eyȝe, & with a bande y bonde yt streytlye, & y comaundede hem to
gyuen hym crommys of brede, y-leyde in water; and on þe morwene y come
aȝeyne, & þenne y fonde þe childe y-cunffortede & neuere þe latere y
wolde nouȝt vndo þe medycine; þe ffadire preyde me wiþ grete
instaunce to se þe wounde, but y wolde nouȝt; & so y lete yt be, tyl
foure dayes were passyd, withouten remeffynge & naþeles y vysitede hym
every day; in þe fourþe day y vndyde þe bande, & þe medycine was drye
aboue þe wounde, so þat y myȝte noȝt haue remywede hyt withouten grete
Vyolence. & þenne y leyde aboue þe whyte of an eyȝe, with a lytel oyle
of roses, & so y lafte yt by on day. On þe morwen y turnyde aȝeyne, &
þenne y remeffyde awey þe medycine withouten Vyolence, & þenne y fonde
þe wounde & þe Veyne al hol. And of þis helynge þe fadire & alle his
neyȝhboures hadden gret wondire. And ȝif þat with þis medicyne þou
maiste noȝt soude þe Arterye, ne þe Veyne, ne þou ne maiste noȝt
constreyne þe blod for sum oþere Impedement,


 

þan þou moste oþere bynde þe Veyne, oþere drawyne here out of here
place, & wynde þe hed of þe Veyne oþer Arterye, oþer þou most brenne
here wiþ hote yren, & maken on here hed a grete croste & a depe. An
oþere exaumple: þere was a childe of xv ȝere olde, þat smot hym-self
with a smal knyff, & þilke knyff persyde on Veyn of þe Arme, & prikyde a
Veyne þat lay vndire þilke synwe. & for þe prikynge of þilke synwe he
hadde grete akynge, & blod ran to þe wounde & noȝt aȝeynestondynge
medycines þe blod ran out at þe wounde. Kolde medycines weren profitable
to bledynge of wounde, and colde medycines beþ greffes to prikynge of
synwes; for þey stoppyn þat lyme & þat ys contraryus aȝeyns þe synwys;
and þenne y demyde necessarye to drawe out alle þe Veyne out of here
place & to bynde here & to helpen þilke synwe with oyle of roses. But þe
modire of þilke childe sende for a lewyde leche, whyche þat reprevyde
fouliche my doom, & he behyȝte to helyn safflyche þe childe. He dwellyde
on þe cure, & y went my weye. Þe whyche leche toke hede to hym be ten
dayes, þat neiþere þe akynge sesyde ne þe blod was noȝt y-staunchyde, &
so þe syke man was nyȝh ded. And at þe laste y was clepyde &
y wolde noȝt come to þe pacient. But þenne a ffysisyen þat was frende to
þe man of þe pacyent, blamyde þe modire & here frendys, þat þey hadde
lefte my consaylle


 

for þe byhestys of þylke ydyote; & þilke ffysisyens proposyde, aftere
þat he had herde my counseylle, þat þere was non oþere wey þat myȝte
saue þe syke man from þe deþ, & þenne he askyde a surgyne, wheþere he
couþe don as y hadde seyde byfore; & he seyde þat he couþe so don, & so
he dyde. He kutte þe skyn aboue þe Veyne, & twynede þe veyne in his
handys, & bonde þe ende of þe Veyne wiþ a þrede, & afterwarde he hylde
on þe synwe hote oyle of rosys, & so by þis counseyle he was restoryde
aȝeyne to hele. But ho so þat wolde aske how þat he myȝte so manye dayes
be kepyde from þe crampe, for þat he suffryde so grete akþe, I answere &
sigge: þat þe cause was, for he bledde at þe wounde eche day, so þat þe
synwe ne myȝte noȝt be to myche replet oþere fulfyllede of blode. Alle
þese thynges y haue tolde, þat he þat redyth hem may þe wyslocor in
semblable causes wyrchen. And ȝif be þis medycyne he myȝte noȝt
sykerliche be restreynede, þat fallyth ryȝte selden, þenne me moste
brenne þe hed of þe Veyne oþere of þe synwe wiþ hote yren, þat þilke
hote yren myȝte maken an harde croste. And be war þat þou touche noȝt þe
lippes of þe wounde, ne þe synwe, ne non oþere thynge, bot only þe veyn
with hote yren. And ȝif al þis crafte wolde noȝt helpyn me, men most
drawen out þe Veyne, &


 

flene þe flesch aboue here & wynde þe Veyne sadlyche & bynde here hed
with þyn handys. And sum tyme yt happyth, þat an Arterye is y-broke
oþere y-kutte, & þe flesch þat is abouen ys hol & noȝt to-broke ne y-
kutte, oþere ellys þe flessch þat is aboue þe Arterye ys y-helyde & noȝt
þe Arterye, & vndire þilke flessch þere is a swellynge of blode that is y-clepyde Aporisma oþere matere Sanguis & þere of þe
pacient hath grete drede, lest þat þe skyn tobreke & þe blod gone out,
þe whiche blod is hard to restreyne. Of þis manere seknesse spekyth
Galyen, & seiþ þat a seruaunt of swyche a dysposisioun was y-helyde of a
lewyde man, þat tauȝte hym þat he scholde legge snowȝ vpon þat seknesse,
wherfore a man may vndirstande, þat to swyche empostemys colde medicynes
& drye beth necessarye.


 

 The x Chapitle of þe þridde techynge of þe firste tretys is of men
that beth y-woundyde.

Many men discorden of dietynge of men þat ben woundyde, for sum men
ȝeuen to alle men þat ben woundyde, wheþer þat it be in þe hed oþer in
enye oþere place, gode wyn & stronge flesch of capouns & of hennys; and
þey affermen þat by swyche a manere weye seke woundyde men sonnere ben
y-helyde, ffor þey siggen þat watyre putrefyeþ lymes, þat beþ woundyde,
& engendrith Apostemys & corumpyth & feblyth complexiouns, & makyth many
harmys. Sum oþere men gouernen alle manere of syke men þat beþ woundyde
with brede & water & Applys y-sodyn, tyl x dayes ben passyde, & ȝif þat
god wyl ende þis bok, yt schal be remeffynge awey Errores, & declarynge
& opnynge Dowtous. Y sigge, þat boþe þese sectes erryn in here
opyniouns, ffor þey taken hede onlyche to here experymentys, noȝt
considerynge resoun of þe complexioun of hym þat is y-woundyde. The
firste secte of þese seyth þat some men, onlye etynge bred & watere, in
so myche ben y-feblyde, þat blode & matere in here bodyes may noȝt be
restoryde; þe whiche were suffisaunt


 

to hele with here woundys, bot þey ben so feble þat þey dyȝen, oþere
ellys þey langoren longe tyme; ne þe lyme may noȝt resseyuen resonable
vertue, as he scholde; & þese manere of men ben of a colde complexioun &
a drye, & here bodyes weryn feble.—The secunde secte seyth þat some þat
dronken wyn & etyn flesch hadde in þe membre þat was y-
woundyde a gret enposteme & a ffeuyre— and þo beþ ȝonge men þat beþ of
an hot complexioun & a moyst— wherefore þey comaundyde to alle oþere
manere complexiouns, þat þey scholde noȝt drynken no wyn, ne eten non
flesch. Þe vnderstandynge of boþe þese sectes nys noȝt comendable and
þerefore y folwynge þe doctryne of rasys, Avence, galien, & of oþer
doctoris, & also experymentis, þat y haue longe y-preuyde, sigge þat it
is nedefull in þe bygynnynge þat a woundyde man Absteyne hym from wyn &
namlye ȝif þat þe wounde be in þe hed, oþere in eny partye of a synwe.
For þere nys noþynge þat so sone smyteþ with grevaunce þe hed oþere þe
synwe as wyn; for he ys sone conuertyde of kendlye hete, and for he ys
so sotyll, he persyth swiþe into þe synwes & he assendyth sone into þe
hed, bryngynge with hym humores and spirites. Yt trublyth a mannys wyt,
& wyn greuyff alle men that haþ a feble hed; & þere fore in alle manere
woundys


 

of þe hed & off synwes, he schal be forebode in þe bygynnynge, & namlye
to þo þat han hot complexiouns & moiste, into þe tyme þat þe cure be ful
endyde; & to þo þat beþ of colde complexioun, whenne þre dayes ben
passyde, þou maiste ȝeuen to drynke a smal temperat wyn, & afterewarde a
lyte strengore; aftere þat þou art sykere, þat þere schal noȝt comen to
þe membre non Aposteme., But his drynke schal be watyre of barlyche
oþere watire þat crommes of brede ben sodyn yn, wiþ oþere colde watyr &
namlye in sommere, & to þo þat beþ woundyde drynke watyre, oþere ellys
wiþ tenþe partye of wyn of pome garnettys, oþere ellys wyth sixte partye
of wyn agreste þat is smal broske wyn, oþere ellys þis is a perfyte
drynke to wondys of þe hed & of synwys: Take a potell of watyr & of
barlyche y-meynde . iij, juiube, sebesten, ana .ȝ , of
drye prunes of damacynes .j., sucre of rosis ij, sethe
hem to þre partyes ben consumed, & þenne lete hym drynken yt. Sothlye
þis drynke ys alteratyff: þat ys to sigge chaungynge, ne hyt ne swellyth
noȝt. & yt latteþ fumosites to arysen to þe brayn. Of mete


 

y sigge: þat to hym þat is of an hot & moiste complexioun, be non manere
weye ne scholde noȝt be ȝeffen flesch, ffysch, Mylke, eyren, ne no
manere conuertyble mete, bot ȝif þey weryn ouere come with to gret
febylnesse; but he moste holde hym content with Iuse of barlyche, oþere
ellys of otys wiþ almaunde mylke; out take wounde of þe hed, where y ne
Apreue noȝt Almaundys, ne non oþere vaporose frutys, as notys oþer
walnottys oþer Avelanes, for þey hauen a manere fumose proprete greuynge
þe hed; he may etyn Amidun, betes, letuse & bred y-wassche wiþ succre,
ȝif þat he were feble. And ȝif þat myȝte noȝt Abstynen hym from flesch,
ȝif hym flesch of smale chyknes, & of smale briddys: as larkys & oþere
sengle briddys, & kyddes & lambres, & kalffes I-saveryde with agresta,
oþer with wyn of pom garnett; & þis dyetynge he schall vse, tyl he be
sykere from swellynge, & þat þou schalt y-knowe, whenne þat Akynge,
swellynge & extencioun of þe lyme ben secyde & þe wounde is almost
consouded. Ȝif þat it was a wounde þat was sowyde oþere brouȝt togedyre
with byndynge, in whom quyter was noȝt engendryde, and ȝif þat it was a
wounde y-mad wyth smytinge—oþere ellys y-chaungyde with þe eyre, in whom
yt is nedfull engendrynge of quyter, þenne yt is sykere þat yt schal nouȝt


 

enposteme, whenne þat he makyþ quyter plentyouuslyche; & whenne þat þe
lyme ys wel dysposyde & noȝt toswolle, ne y-drawen abrode. & ys wiþouten
akynge, & þanne chaunge a lytel & a lytel hys dyetynge, tyl þat þou come
to hys dyetynge, þat he was wont to vse tofore. And ȝif þat þe pacient
were of a colde complexioun & a drye & þat he hadde by nature oþere by
costeme a feble stomak, þanne yt were necessarye to ȝeuen
hym at þe bygynnynge flesch a lytel y-saueryde with swote spysorye: as
kanell gyngeffre & oþere semblable to hem & to ȝeuen hym in þe
bygynninge Julep—þat is a syripe y-mad only of watyre & of sucre—&
aftere þre dayes ben passyde, wyn, and boþe in þe on complexioun & in þe
oþere complexioun. Ȝif þat a bon were y-broke, wiþ a wonde ore wiþouten
a wounde, aboute þe ende of þe cure, þat is to sigge, whenne þou art
sykere from a posteme & swellynge, yt is gode to ȝif norysschande mete,
þat it myȝte make a gode & a stronge repayrment of þe bone þat was
tobroke: as with ffurmente y-sode, & potage of floure wel y-sode, & with
þe extremetes of bestys, as fette & swynes groynes & oxe wombys wel y-
soden, & with swiche oþere þynges by whom a gode ligamente & a stronge
may wel be engendrede. Where fore yt is necessarie to a surgyne to knowe
in hys dyetynge, vertues of complexiouns, Ages, regeouns consuetudes &
þe tymes of þe ȝere, þat


 

he mowe chaungen his dyetynge, aftere þat dyverse condycioun askyth. Ne
he ne schal noȝt aftere on manere of counseylle proceden in hys dyetynge.

 The xi. Chapitle of þe þridde techynge of þe firste tretys is of olde
woundes.

 Olde woundes ben mad of kuttynge oþer of openynge of a posteme, oþere
ellys of a wounde þat is noȝt helyde in his tyme, oþer ellys of sum
manere fleynge oþer of brennynge, oþer of to grete hete, oþer of to
grete drovþe, oþer to gret colde constreynynge, oþere of to grete
Abundaunce of moist mater corumpynge. For euery olde wounde, hauynge
rotenesse oþere virus þat is þenne venemy quyter, oþer eny oþer þynge
þenne gode quyter nys noȝt y-clepyde wounde, but is y-clepyde vlous þat
is an olde wounde. And of þis Vlcus, Rouland & Rogerine, & þe most
partye of men þat ben now, clepyde it festre, oþer cancre. But it is
neiþere festre ne cancre, but festre & cankre habbe dyfference from þis.
 Vlcus, as a propre þynge hath dyfference, from a þynge, þat
is comyn; for euerye festre & euerye cankere, þat is y-woundyde, ys y-
clepyde Vlcus, but yt ne syweth noȝt þat euerye Vlcus, ys clepyde cankre
oþere festre, as y schal


 

tellen opynlyche in euerye chapytell be hym-self. Auesene seyth þat þere
ben sixe manere of þese Vlcus, for sum ben Venemy, sum hory, some depe,
some cauernouse oþere y-hud, sum corosyff, sum rotyne, some Ambulatyff—
þat is spredynge abrode, & some hard to consouden. Of þese manerys
tofore seyde, some hath acordynge with festres in toknes & in fourmes:
as Venemy & holwy, & sum han acordynge with cancre: as spredynge abrode
& fretynge hym self. And naþeles þey habbe difference as yt is
conteynede in þe chapytelles of cancre y-woundyde & of festre. & alle
þese tofore seyde habbith difference from a wounde, for in a wounde þere
ys whyte quyter & euene in al his partyes & hol & noȝt departyde, —&
withouten stynke. Þis manere of quyter is engendrede, of godnesse of
kendlye hete & is perfitlye deffyede. But vemyn, rottenesse, & croste, &
alle oþere superfluyte of olde woundes ben engendred of a straunge
vnkendlye hete. A venemy Vlcus is, in whom habundeþ venym sotyl &
liquydy. Ȝif þat yt be red oþere ȝolwe, oþere a partye redyssche, &
scharpe bytynge þe lyme, hit synifieþ lordschipe of straunge hete. An
hory olde wounde ys y-clepyd, þat haþ sum grete crostes, oþere ellys sum
grete awrotynge


 

proud flesch to hyȝe. A depe Vlcus is þat þat haþ a gret depnesse & an
holwe, & peraunter crokynge. A wrotynge vlcus is þat of hys malyce
wroteþ, bycause þat þe blod þat is sent to hym, is to scharpe. Galien:
scharpe blod noȝt onlyche cordyth noȝt flesch in woundes, but also hol
flesch. A rotyde vlcus is stynkynge, habbynge a straunge hete in his
grounde, & out of hym passith out a stynkynge smel oþere smoke, as þere
doþ out of flesch þat is y-rotyde. A walkynge Vlcus is þat
walkeþ hyderwarde & þedirwarde & naþeles he profundeþ noȝt depe into þe
grounde. An Vlcus þat is hard to helyn, is he þat for his yuele
proprete, þat is sende to hym fro al þe body, latteþ hym to hele. &
forto helyn euery manere of þese hulkes, þere ben manye dyverse rulys.
Þe firste rule ys þat þey mowe noȝt ben helyde, but þe superfluytes þat
ben in hem ben dryed. Þe secunde rule ys þat ȝif þat þe body oþere
membre be out of hys naturell complexioun, ere þan þou þynke to hele
þilke Vlcus, þou moste bryngen aȝeyne to hys due


 

complexioun distempride þilke body oþer membre. Þe
þridde rule ys, þat ȝif þat þe lyfere oþere splene ben y-greuyde, as yt
happyth ofte tymes in olde woundes, þou most retyfien hem. The fourth
rule ys: þat þe qualites & quantytes of humours scholde be tempride with
blodletynge, & purgatiouns & with gode governaylle; and ȝif þat þe eyre
be yuel, þe syke man schal be chaungyde into gode eire. And whanne þat
þe leche haþ tofore seye alle þese þynges, þenne he may go to hys cure.
& ȝif þat þe Vlcus be Virulente, þat is to sigge Venemy, loke ȝif þat þe
Venym þat goþ out be redyssch oþere ȝolwe, & ȝif þat the lyme haue enye
manere hete; & þenne wassche it wiþ water þat rosys & barlyche Alum &
balaustia & lentilis with honye symple oþere componed ben sodyn In. And
lete þis watere percen to þe depthe of þe wounde. And ȝif þe Virus be
withouten hete & þe membre haue non hete, wassche it with water oþere
wyþ wyn, þat Mirre, wermot, horhowne, sauge, pympirnel, honye symple
oþer componed ben sodyn In. Clanse þe wounde perfitlye & engendre flesch
& afterwarde consoud it with þis propre oygnement, þat in olde foule
venemy woundys oþer Vlcus engendreth


 

flesch, clansyth & helyth as Auecene & Rases wytnessith, litargium
nutritum. ℞ litarge as myche as þou wylt & stampe it & put it in a
mortere & putte wiþ hym gode oyle of roses & vynegre, now þe
on now þe oþere, alweye steryinge, tyl it be perfitlyche augmentyd &
come to þe fourme of an oygnement. & þis oygnement—litargirum nutritum—
þat is to sigge litarge y-noryssched, þat is profitable in many casis.
Afterwarde take of þilke litarge viij partyes, & of alym, & of balaustie
oþere ellys, in þe stede of balaustye, wormys of þe erþe y-brend, brend
bras, brent led, gallys, sanke dragoun, cathimie, Argenti ana as mychel
as ys .xij partyes of alle þe oygnement, and medle al togedre, & make an
Oygnement. Þis oygnement schal be leyde withynne þe woundes & aboue þe
wounde, for yt dryeth þe wounde, & engendrith gode flesch & consoud.
Take hede to þis rule, þat in helynge of alle olde woundes, aftere þat
þey ben clansyde, aboue þe oygnement yt is gode of one a lynnen cloþ,
forto dystende abrode on of þe mundyficatyfes of hony whiche þat schulle
be tolde in þe antitodarye. And leye aboue aboute þilke vlcus, &
specialiche from þe ouere partye, fro whom humores flotyn, a 
defensif of bol Armonyake & terra


 

sigillata þat is mad on þys manere: ℞ bol armoneake j terre
sigillate ., oyle of rosis & vynegre, þat suffyseþ, now
do in þe on, now þe oþer, tyl þe oygnement be ful mad & lyquyde ynowȝ;
so þat of þe oyle of roses be duble as myche as of þe vynegre. Þis
diffensiff defendiþ a membre fro corupcioun, & also Vlcus þat he sprede
noȝt abrode. An hory wonde ys y-helyde, in remeffynge awey þe croste
oþere þe fylthe þat is in hym with poudre of affodylles schal be sayde
in þe ende, oþere with sum oþere mundificatyfes; afterwarde consoude yt
with consolydatyfes. A depe wounde ys y-helyde in castynge in to þe
 depþe of þe wounde with an instrument y-mad to þe lyknesse
of a clisteyre, any of þe wasschynges þat beþ seyde in þe Venemy wounde
aboue, after þat þe disposisioun of þe membre askeþ of hete oþer of
cold. And aftere þat he is y-clansyde, in castynge in water oþere in wyn
þat mastyke oþere frankensence ys y-soden yn, & in leggynge without, on
of þe mundificatyfes of hony, þat schal be sayde aftere. & also it is
gode to ordeyne þe lyme, so þat þe mouth of þe wounde honge dunwarde, &
streyne þi ligature at þe grounde of þy wounde & bynde it looslye at þe
mouþ of þe wounde. And also yt were gode, ȝif þat it myȝte be, þat þere
were made a newe wounde in þe place þat is most hongynge þat þe


 

rotnesse & þe quytere myȝte þe betyre gone out, for so þilke Vlcus myȝte
sunnere be helyde. A ffretynge vlcus ys y-helyde, in leggynge
specialiche aboute hym colde þynges, whiche þat obtunden oþer castyn
bach þe scharpnesse of þe same Vlcus, & also in amendynge with metys &
with drynkes the scharpnesse of þe same blod, & in purgynge þe rede
colore & with anoyntynge wiþ colde oygnementes & consolidatifes, &
þereto is myche worþ vnguentum album Rasis, þat schal be told in þe
antitodarye. A stynkynge wounde ys y-helyde in remevynge awey þe stenche
& þe rottenesse, & þerto ys myche worth a wasschynge of ydromel þat is
hony & water y-sode togidre wiþ mirre, & a mundyficatiff y-mad with Ius
of wermot & barly mele & hony & mirre, þat is made on þis manere: take
jus of wermot .. iiij, of hony iij, of barly mele .ȝ. ij,
off mirre .j., compone hem togedire, & fulle þe wounde, wiþynne
forth wiþ lynete of lynnen cloþ. & ȝif þat wormys ben engendride in þe
wounde, sle hem wiþ jus of calamynte, oþere with þe juse of þe leuys of
pechys, oþere ellys persicarie, oþer with decoccion of
ellebre. And whanne þat a perfyte mundyficacioun is mad engendre flesch
& consoude, as yt is seyde tofore. A walkynge Vlcus ys y-helyde with
flebotomye & ffarmasye þat is laxatyfes purgynge þe colere &


 

brende humoures, & in leggynge aboute a defensif of bol & terra
sigillata þat is seide tofore in þe same Chapytle, & with on of þe colde
mundyficatyfes & sum tyme men most cauterise þe Vlcus aboue with an
instrument of gold. for þilke manere of brennynge rectefieþ wel þe
membre. Þe cause why þat sum Vlcus is hard to consoude is, for an yuel
disposicion ys y-hydde in þe bodye, & þerefore it nedyth to retyfien þe
membre & þe body as y haue seide to-fore. And ȝif þe cause be opene, on
oþere manye, do aweye þilke causes oþer ellys þo manye causes, ere þanne
þou go to þe pryncipal cure. Þese ben þe causes þat lettyn consoudynge
of olde woundes, an yuele disposisioun of alle þe body: as dropsye, oþer
ellys an iuele disposisioun of þe lyuere: as ȝif þat he be to feble, as
to hot oþere to colde, to moiste oþere to drye, with mater ore withouten
matere, as wiþ to grete hardnesse; oþere ellys þe spleen is to feble to
purge þe malancolyent blod; oþere ellys to myche blod, oþere ellys to
acute blod; oþere ellys þe veynes beþ to ful of blod, þat goþ doun to þe
Vlcus; oþer ellys curnellys þat glandeles, þat beþ kurnellys þat beþ in
þe grynde, þat sendiþ doun matere to þe Vlcus þat is in þe thyȝes & þe
legges, oþer ellys þe lippes of þe Vlcus beþ to grete & hard, oþere
ellys to myche flesch, oþer ellys mysordeyninge of


 

dyetynge, oþer ellys an vncouenable medycine to þilke membre, oþer ellis
þe lyme þat ys y-hurt haþ an yuele discrasie, oþere ellys þilke Vlcus is
an yuele place—as in þe ende of þe elbowe, oþere ellys þe Vlcus ys al
rounde, oþere ellys þe bon þat is vndire þe vlcus is
corupte. Alle þese tofore seide letteþ Vlcus to by helyde, wherefore yt
nediþ þe, to take kepe to alle þese thynges tofore seyde, & to amendyn
alle þe body, & namlye þe lymes þat habbiþ principalte in mannes body, &
kepe alle þe lymes þat beþ in here naturell disposisioun wiþ þynges þat
beþ acordynge to here naturel disposisioun, & ȝif þey ben discrasyede,
remywe þilke discrasye with þat, þat is contrarye to þilke discrasye.
Also tempre þe qualyte & þe quantyte of þe blod, & streyne þe veynes ȝif
þat þey brynge þedire blod. Oþer ellys ȝif it is possible, lete þe blod
aweye. Vndo glandeles, þat beþ kurnell þat sendeþ þedire mater, & remywe
ded flesch, smale lippes of þe woundes þat beþ grete, & kytte hem awey,
ȝif þou maiste do non oþere weys; amende his dyetynge, & brynge aȝeyne
þe roundnesse of þilke Vlcus in to a longe fourme, aftere þe lengþe of
þe membre, wiþ a knyf hot brennynge, but ȝif þat a synwe oþere a Veyne
latte. And þou schalt remywe þe bon, þat is corupe on þis manere: unwrey
al þe bon, in kuttynge awey al þe flesch,—þe bon þat is corupte with an
yren, oþer wiþ a medicyne þat schal be seyde in þe laste ende of þis
boke. Oþer ellys it is


 

bettere to don it awey with hot yren & whanne þat þe bon þat is corupte
is vnkeueryde, schaue yt noȝt as many men don, but touche harde þilke
bon with hot yren & afterewarde helde on þilke bon hot oyle of rosys, &
leye on one of þe mundyficatyfes þat beþ in þe antitodarye, whiche þat
wylle remywe þe rotyde bon withoute violence. Ffor vndirstond wel, þawȝ
þat þou clanse þe rotyde bon with schavynge oþere wiþ vylinge with
vyolence, neuere þe latere kynde wyl afterwarde don aweye a schelle of
þilke same bon, noȝt aȝenstondynge þy schauynge & þy raspynge; wherefore
in remefynge þilke bon, þou multiplyest þy trauell, & þou makyste no
mundificatioun to þe folle; & þerof may come ofte tymes, an yuele
festre. And inconuenient medycine ys amendyde, in consyderynge þe
complexioun of alle þe bodye, & þe complexioun of þe lyme, &
þe gree of þe medycine; for ȝif þat þe membre be drye as þe erys,
noseþrylles & alle bony & grestly lemes, & þey han grete putrede &
roteschippe, þenne þou nedyste a ful drye medycyne; & ȝif þat þe body
oþere þe membre be naturellyche moist, ȝif þat he haue a lyte putrede
oþere roteschippe, þanne thou nedyste a medycine þat ys lyte dryinge.
And ȝif þat the body oþere þe lymes ben mene betwene fatnesse and
lenesse—þat nys neiþere to fatte ne to lene, þenne þou nedyst a medycine
þat is in kynde, mesurablyche dryinge.


 

And ȝif þat two membrys ben in complexioun i-lyche euene, & þe on haue
myche quyter & þe oþere lyte quyter, he þat haþ þe more quyter nedyth þe
dreyere medycine,——afterwarde it nediþ by mesure þat þou kepe naturel
þynge, with þynge þat is acordynge to þe same nature, and also to
remeffe with mesurable contraryouste þynge þat is aȝeyns kynde. But þe
quantite of medicynes þat scholde be leyde to
þe sore, as Galien witnesseþ, ne may noȝt with lettres ben wryten. Neuer
þe latere it suffisith, þat a man defye þe medycine, aftere þe
complexioun may bere; ffor kynde þat is wondirfull fulfylleþ þynge þat
is absent & þat þat is to myche castyth aweye, but ȝif þat it be to
myche aȝeyne kynde; & þanne kynde most nedys faylen in his kendlye
wirchynge. A medycine mundyficatyff & exsiccatif þat is necessarie in
eche olde holwe, vlcere,—may be knowe by þis manere: ȝif þat þe
medycine make þenne quyter & blody & make þe wounde holwere þan he
scholde be, þenne ys þe medycine to acute; & ȝif þe quyter be þikke &
towȝ, þenne ys þe medycine to lythye; and also an oþere signe þat


 

þy medycine is to scharpe, þat þe place about þe wounde ys to grene,
blake, red oþere to ȝelwe & þe syke man felyþ to grete hete 
& brennynge, & also þe Venym of þe wounde multiplyeth, and whanne þe
vnkunnynge leche seþ þese Accidentes tofore seyde, he ordeyneþ a dryere
medycine; & so eche day þe wounde apeirith. And þe signe þat þe medycine
is of feble dreyinge is þat þe quyter & þe rotnesse, þat goþ out þere
of, ys gret in substaunce, ponderose & vneuene, wan oþer pale; þe membre
is colde whyte oþer wan, oþer clere in coloure, oþer softe, & þe syke
man felyth colde in his membre, & whenne þat þou knowist þese þynges in
þe firste cas, make noȝt þy medycine so drye. In þe secunde cas make þy
medycine more drye, & so chaunge þy wirkynge, as condyciouns of kynde
askyth, boþe of body & of membre, as wel symple as componede medycines.
He þat knowiþ noȝt þese kanones wel—schal helen olde woundes; wherefore
manye lechys brynge lyȝte woundes wiþ here iuele wirchynge, into þe
worste olde woundes, þe whiche mowe noȝt aftere be helyde by a gode
leche. Þese ben lyȝte medycines, whiche þat drye olde wondys þat neden a
lytel dryȝinge; mastyke, ffrankensence, barlymele. Þese medicynes beþ
sumwhat dreyere: yreos. Aristologia. Orobum þat is wilde Tare, lupines,
þe rotenesse


 

oþer þe dryȝe poudre of trees. Þese medycines ben strengere: balaustie,
prosidye, rose, notys off Cipresse et. cet. And þese 
ben lyȝte mundificatyfes in cure, hony, watire of barlye, gotyswheyȝ, water of þe see, water of
brymston þat clansith & hetyþ, water of Alym þat clansyth & coldyth. Þou
schalt haue grete plente of enplastres, mundificatyfes, and oygnementys
componede in þe antitodarye of þis ilke booke.

 Cap. xii of þe þridde techynge of þe firste tretis is of a festre.

ffestre is a depe olde wounde and þe mouth is streyt of hym & þe grounde is brod, & he haþ
wiþ ynne hym a callose hardnesse alle aboute, as yt were a gose penne
oþer ellys a kane, & a ffestre haþ diffence from a depe
Vlcus & a cauernose; for a depe Vlcus & a Cauernose, of whom yt ys tolde
in þe chapitle toforeseyde, þowȝ þat þey acorden togedire in depnesse &
in streytnesse of þe mouþ, þe Vlcus haþ noȝt wiþyn hym a callose
hardnesse, wherefore a festre may noȝt be clensyde with wasschynges,
with þe whiche a cavernose Vlcus may be clansyde, but
it is necessarye, aftere þat


 

þou hast y-wasschyde yt, to remeffyn þilke callose hardnesse with a
cauterye, oþere wiþ a medycine cauterysynge þat ys brennynge, þe whiche
cauterye oþer brennynge scholde make þe depþe of þe Vlcus holwere þanne
he was. Wherefore it is necessarie to a surgiene to knowe þe difference
of þis scyence, þat he mowe conne hele boþe þe Vlcus & þe festre with
medycines different þat longyth to hem boþe. And ȝif þat a festre be in
þe flesch, oþer ellys bytwene synwe & synwe, so þat þe Substaunce of þe
synwe be noȝt corupte ne þe bon, yt nys non nede to take non oþere
medycine but egremoyne, & stampe hym wiþ salt, as þou woldest maken
sause, & drawe out þe jus of þilke egremoyne, & do yt into þe hole of þe
festre with a penne, & leye þe substaunce of þe same erbe þere-vpon, tyl
he haue slaw alle þilke
festre & y-clansyde yt; & þat þou schalt knowen by þe rednesse &
sadnesse of flesch þat is withynne þe festre al aboute, & aftirwarde
haue þis surype off honye, with þe whiche þou schalt wassche þe festre,
þat ys now Vlcus componed, in þis manere: ℞ water .j., of vynegre . , of hony
despumed iiij, off leuys of olyue-tre, y-bounde togedre with a
þrede, .j., of sagytelle .j., boylle al þis
to þe perfytnesse of a sirupe, & let yt


 

coldyn & do aweye þe leffys of þe olyfe, & kepe alle þe remnaunt of þe
surype with þe leffys of sagytelle, & wassche þe Vlcus þat was festre
tofore with þis licoure twyes a day, þat þe lycoure may go to þe
grounde, & afterwarde dreye it wel & fyl yt ful of drye leffys of
sagytelle, & leye a sagitelle leff aboue, and þis medycine þou schalt
conteynen tyl þat it be hol. Every festre þat is in flesch ys helyde
with þis medycine y-prefed, but ȝif þe substaunce of þe synwe & of þe
bon be apeyred in þe grounde, & specialyche ȝif þe festre be nouȝt old &
ȝif þat þe callosite be noȝt to hard. In þese tweye cases þe medycyne of
egremoyne ne suffiseþ noȝt, but it ys necessarye a kauterye of fyre oþer
a medycine caustyke; & of þese medycins þou schalt han a ful techynge,
folwynge in þe boke. And ȝif þat þe bon were corupte in þe depþe of þe
festre, do yt aweye after þe techynge, þat y haue tauȝte þe in þe
chapitell tofore. And hereof take hede: ȝif þat a festere perse be þe
weyȝes of þe vryne, so þat þe Vryne go out by þilke weye, as we haue
seyne ofte tymes, oþer ellys þat he go by crokyde placys and hudel

places of þe face, persynge into þe depnesse of þe hed whose grounde þou
maiste noȝt perseyue, hit ys bettyre noȝt for to cure with a perfyte
cure, but þou maiste pale it & don awey þe stynke, with hony &
wasschynges of emplastre in mundificatyfes & with defensifes aboute þe
place, þat


 

his malyce mowe þe lasse greff. A festre þat is in juncturys as þe fote
oþer þe kne, oþer þe hand, oþere þe elbowe, is hard forto hele & sumtyme
vnpossible. And ȝif þat he be in an oþere place & he haue coroded oþer
rotyd sumwhat of þe synwe, þowȝ þat it be greffes forto cure it, þere
nys none oþere weye bote a lyȝt cauterys-acioun of þe synwe, þat is y-
hurt: ffor cauterysacioun wiþ hote yren, oþer wiþ gold þat is betyre
clansyth & dryeþ þe synwe þat ys corupte, & rectefyeth þe
complexioun of al þe membre, and a medycine caustyke worcheþ þe
contrarye. Brennynge medycines, boþe symple & componed, þou schalt han
to þe fulle in þe antitodarye of þis boke, & þou schalt fynde þe manere
of cauterysinge to þe fulle in þe þridde tretys folwynge; & whanne þou
hast made a perfyte mundyficacioun of þilke callose flesch, regenere
flesch & consoude with medycines regeneratyfes & consolidatyfes, þe
whyche þou schalte fynde in þe antitodarye.

 Cap. xiii off þe þridde techynge off þe ffirste tretys is Off a Canker.

 Cankyre y-woundyde comyth of opnynge, oþere of kuttynge, oþere of
brekynge of a cancre noȝt y-woundyde, whose techynge þou


 

schalt habbyn in þe Chapitle of enpostemes in þe þridde techynge & he
comyth of a wounde yuele y-helyde, to whom comyth a maly-colient rotyde
matere, oþer for þat þe matere comeþ to þe wounde is þere coruppyd, &
chaungyth þe Ulcus into a Cankere. And þese beþ þe toknys of þe cankere:
þe Ulcus ys foule & stynkynge, þe lippes beþ grete, wanne, oþere blake,
harde, and wiþinne kernelly, & ouere alle aboute areryde & holwy, & þis
is þe dyfference bytwene cancre & a foule Ulcus & an hory, of whom y
haue made mensioun aboue, þat ȝif þat þou wassche hem boþe 
wiþ leyȝe, þe cancre schal ben pale & foulere þenne he was tofore, &
þere schal fallen out of hym pecys, gobetmele. And þe Ulcus ys y-
clansede with þilke leyȝe, & þe flesch ys made fayrere þenne yt was
tofore, ne þe Ulcus stynkeþ noȝt by þe same stenche as þe cancre doþ;
for þe cankre hath a propre saffoure, þe which may noȝt be wryten wiþ
lettres, but þilke safoure ys best knowyn to of men, whiche þat beste
han seye cankrys. A generall rule in þe cure of cankre ys,
þat a cankyre may noȝt ben helyde bot ȝif þat he be done awey wiþ alle
hys rotys. The secunde rule ys, þat he schal noȝt ben touchyde with hot
yren ne wiþ hot medycyne caustyk—þat is to sigge, brennynge


 

—but he be in place, þere he may al be don away; ffor þe more þat þou
touchiste hym with a vyolent thynge oþer medycine, þe more hys malys is
encressyde. Take þenne gode hede ȝif he be in a fleschlye place, where
þat he may be don al aweye, & þenne kutte hym al aweye wiþ alle hys
rotys, & þruste out þe malencolyent blod þat ys withynne þe Veynes, þat
beþ aboute þe cancre, & afterwarde brenne alle aboute in þe place, þere
as þe cankre was, wiþ hote yren. Afterward leye on þis confectioun y-mad
of floure of whete hony, jus of smallache, tyl þat he be perfitly y-
clansyde. After regenere flesch & cycatrice. To þis rule take hede as
ofte as þou wylt wiþ surgerye helyn a cancre: furst evacue þe
malencolyent matere, ffor þat is ypocras techynge, & ȝif he be growen in
swyche a place, þere as he may noȝt be done alle aweye, as in þe nekke
ore in þe tetys, oþere in þe face, ore in þe ers hole, oþer in þe marys,
and also for the schortere conclusioun, & he be entrede in enye place,
þere as enye Veynes, synwes, & arteryes buþ, as ypocras seith, yt ys
betyre noȝt to cure þe cancre, þen to cure; ffor he be curyde, þat is to
sigge, y-kutte oþere y-brent, þey perysschen sonnere; & ȝif þey be noȝt
curyde þey lyuen longe tyme—libro sexto afforismorum Cancri absconditi
multum tempus per ficiunt


 

curati vero cicius pereunt. But diffende þe lyme
þat is hol aboute with defensiff of bol, þat y haue ofte tymes seyde, &
wassche þe wounde of þe cancre with gotys wheyȝ, & drye yt softlyche &
anoynt þe wounde withinne & without, with þis oygnement of rasys of
tutye, ℞ ceruse, tuthye, y-wasschyn and medle hem wiþ oyle of roses &
wiþ jus of poslane, oþere of sum oþere colde erbe, now
puttynge in sum of þe on & now sum of þe oþere, tyl þe oygnement be ful
mad. Þis oygnement ys myche worth forto diffende; þat þe malys of þe
cancre þat is y-woundyde schal noȝt waxen, and also þat þe pacient vse a
gode gouernaylle: as drynkinge gode wyn & clere & lyȝt, & he mote leuen
red wyn and troblyde & þykke wyn; & he may eten gode flesch, as motoun
of a weþire, kyde fflesch sokkynge, Capouns, hennys, Chykenys,
partryches, ffesauntes, & smale briddes, & he moste leuyn beffys flesch,
gotys fflesch, hertys flesch, harys fflesch, goses, dokys, & alle grete
briddys. þat lyuen in watrye places, & alle salt þynge & acute þynge: as
garlyke, Oynouns, vynegre, &c.;, þat þe syke men mowe lyuen þe lengere vpon


 

erthe. Naþeles ȝif vlcus be ryȝt foul & hath nouȝt so gret malys as a
cancre, off þe whyche Vlcus y haue tolde tofore, may ben y-curyde wiþ
poudre of affedylle, and afterwarde wel be clansyde, & for þat þis Vlcus
þat was so foul may be helyde. Rogeryne & Rouland & manye oþere settyde
in here bokys þe cure of þe cancre, þowȝ þat he be in a synwy place, &
þey siggen þat þey haue helyde hym. But vndirstande wel for certeyne,
þat an olde cancre may noȝt ben helyde by none oþere wey, bote by þe
same wey, whiche þat y haue seyde in þe bygynnynge of þys chapytell. &
ȝif þat þou dredyst, wheþere þat yt be a cancre oþere a symple Vlcus & a
foul, for þe signes & þe toknys tofore seyde beþ doutes, begynne to
mortefye yt wiþ sum maner poudre as wiþ poudre of affodylles, & loke
after-warde þe processe of þy worchynge; ffor ȝif þat he be a verrey
cancre þou schalt se, þe more þou woldyste clansen hym þe more hys malys
schal waxen, and ȝif he be noȝt a cancre, he schal be clansyde ryȝt as
an Vlcus. Whanne þat þou seste þe waxyng of þe cancre & hys
malys augmenten, sese fro þe verreye cure & turne ageyne to þe forseyde
cure of þe oygnement of tuetye, whiche þat palyth þe cancre. ffor & þou
bysy þe to cure þe cancre, & þou procede


 

in thy cure, þou schortest þe pacientes lyff. And ȝif þou palest þou
lengthiste hys lyff.

 Cap. xiiij of þe þridde techynge of þe furste tretys, is forto remefe
causes þat latten þe cure of olde woundys.

 I tolde þe aboue in þe general Chapytle of olde Woundes, causes whiche
þat latteþ olde woundys to by helyde. And also y telde þe techynges
plenerlyche þat beþ necessarye to remywe eche sengle cause, þat is
necessarye to be done awey. And now y schal in þis specyal chapytle
teche, how þat alle manere cause þat lettyth may be done awey by a gode
surgyne & a wyse, so þat ȝif þou joynest þis chapitele with þe oþere
chapytell to fore seyde, þou schalt han a plenere techynge. Ȝif þat þe
body be ful of elde humores, oþere in þe dropsye; loke ȝif þat he may be
helyde of þilke disposicioun, & þenne hele hym ȝif þat þou canst, and
ȝif þat he be noȝt ful of elde humorys; whiche þat nedyth to curynge of
olde disposicioun. Ne traueyle noȝt in deveyne þe syke man, nowþere with
medycines corosifes, ne with kuttynges, ne with puttynges into þe wounde
grete tentys; but do aboffe þe Vlcus lyȝte mundyficatyfes & swote


 

smellynge þat kepyth the membre lyȝtlyche clene, þat he stynke noȝt. And
whanne þat he is curyde from an yuele disposicioun, turne aȝeyne to þe
princypal cure; & þis same þynge y sugge of yuele disposicioun of þe
lyfere, of what manere cause þat þe enfeblyde; þe same y sigge of the
spleen, ffor but ȝif þese tweyne ben in here kendlye dysposicioun, olde
woundes mowe noȝt ben helyde. Ȝif þat grete multitude off blode lette
þe, þat may be knowe by ful replecioun of þe veynes of alle þe body, by
rednesse & extension of þe face, be swetnesse of þe mouth, be wlattynge,
whenne þat a man ys fastynge, by heuynesse of þe browys, &
by ȝonge age, & þat hys complexoun ys hot & moyst, and þat he hath y-
vsyde in hys dyotynge wyn & fflesch, and þenne make hym be lete blode on
þe veyne, whiche þat bryngeth norysschynge to þe lyme, & afterwarde of
the Veyne þat may beste voyden þe membre þat ys y-hurt. And ȝif þat þe
blode trepasse onlye in qualyte, amende hym as ȝif þat he be to hot,
voyde hym a lytel & dyote hym wiþ colde metys & styptyke. And afterwarde
procede forth in alle oþere manere cases as it ys tolde in þe generall
chapytell, takynge hede þat þere ben sum manere medycines, whiche þat
beþ dryȝinge & clansynge, & haue a prefe proprete to consoude olde woundys,


 

whiche þat beþ deffykel to be consoudyde, of þe whyche medycines some
beth symple & some beþ componed. Symple beþ: lymature of bras, lymature
of Iren, ffloure of bras brent; vytreol rede y-brent, and alle scharpe
corosifes, ȝif þat þey ben y-brent. ffor þat þey han þe more vertue to
consouden, and al so here corosion ys y-lassyde. Þis ys a medycine
componyde: ℞. ffloris eris, lymature of bras ana .ȝ. j., litarge of
gold, litarge of syluere ana. ȝ. viij., gumme of cypresse .ȝ. iiij, sal
gemme .ȝ. ij, Aristologie I-brende, smal poudre of ffrank Ensence ana.
ȝ. v., wax & oyle of myrtyne þat suffyseþ.

 Cap. XV. off the þridde techynge of þe ffirste tretys is off a
Crawmpe, that comyth to a Wounde.

Necessarye thynge ys a surgyne, to knowe þe causys of þe crampe whiche
þat comyth to a wounde þat scholde ben y-helyde, and also þat he knowe
þe dysposicioun of hym þat haþ þe crampe. And also what þynge þe crampe
ys, þat he mowe resonablyche hele þe crampe. The crampe ys a seknesse
cordouse, oþere ellys nervose, in the whiche syknesse þe cordes & þe
synwes were drawyne to here bygynnynge; of þe whiche drawynge þere beþ
tweye causes


 

conjuncte: þe on ys repletion of þe synwe, oþere of þe corde, þe oþere
is Inanysion. He þat ys in avision ofte tymes haþ a
cause goynge to fore, as to myche evacuacioun of blod, oþere
of sum othire thynge; as to longe afflictioun for longe akþe, oþere
ellys, for þe Apetite of the syke man hath be longe tyme enffeblyde; &
þis comyth lytel & lytell, and þe crampe þat comyth of boþe þese causys
may noȝt ben helyde. And he þat comyth of repletion hath on of þre
causys goynge tofore: þe firste cause ys to grete akþe, þe secunde cause
ys colde, þe þridde ys putrefaccioun oþer rotynge; and þowȝ þat one
sengle cause sumtyme suffiseth to maken a crampe, ofte tymes alle þese
causes happe to come togedres. And þis crampe may ben y-helyde ere þat
he be comfermyde, & after þat he ys confermyde selden oþere neffere. A
surgyne moste þenne be busye; in alle þat he myȝte, þat a crampe no wexe
noȝt in þe wounde þat scholde be helyde, wiþ obuiacion dyffendynge þat
none of þe þre causes tofore seyde ne come noȝte to þe wounde; þe one ys
in deffendynge þe lyme from putrefaccioun, þe oþere is in kepynge þe
lyme from rotenesse, þe þridde is to gouerne hym from gret akynge; ffor
it is more sykere to dyffende, þat a crampe ne come noȝt, þenne aftere
þat he ys come with medycine þat is doutes oþere dredful to


 

don aweye, Ffor ȝif þat a ffeuyre come to an hed oþere to a synwe þat ys
y-woundyde, & þe crampe folwe euyre more, yt ys dedlyche. Take hede
þenne to aswage þe akþe with anoyngtynge of oyle of rosys, and in doynge
as y haue seyde tofore in þe chapitle of synwes þat beþ y-woundyde; ffor
ofte tymes þe crampe comyth for woundys, þat beþ made in þe hed oþere
ellis in þe synwe: And ȝif þat akþe were so grete,
þat makyth a crampe for þe prikynge off a synwe oþer ellys of a corde,
and ȝif þou myȝtest noȝt deffende þe crampe, newhere wiþ blode letynge,
ne wiþ ventosynge, ne wiþ clysterye, ne wiþ suppositorye, ne with
defensif in anoyntynge þe nekke, ne þe grynde, ne þe arme holys, þenne
yt is necessarie þat þou kytte alle atwo þilke synwe oþere corde þat is
y-prikyde, þowȝ þat þe ffelynge oþere þe meffynge of þe lyme, to whom
þilke synwe oþere corde servyde, in party oþer in al be loste. Ffor yt
is bettyre þat a man lese þe felynge & þe meffynge of a lyme
þenne þawȝ þat he deyȝe. But yt is bettyre ȝif þat þou couþest kepen a
man with oþere manere medycines, þenne þat þe synwe oþere corde be y-
kutte al atwo. And ȝif þat þou were noȝt at þe bygynninge, and þou
fyndest a man hauynge a crampe for a wounde, do þou as y dyde at Melan.
Þere was a Scolere of myne þat was a Surgyne þat was y-clepyde Olyfere,
whyche þat


 

curyde a schepere of a wounde þat he hadde in the hed; & by þilke wounde
þe pannycle oþere þe skyn þat keueryth þe breyne panne, þat is vndire þe
fflesch, was y-hurt, & nere þe latere þe breyn panne was noȝt y-hurt. &
þilke leche, ere þanne he hadde perfytlyche y-puryfiede þylke pannycle,
soudyde þe wounde withouten forth; & whanne þat þilke wounde was y-
sowdyde, þe pannycle þat was noȝt wel helyde hadde a dedeyne, & was
cause of engendrynge of a crampe in þilke wounde. And at þe laste y was
clepyde to þilke syke man, & y fonde hym habbynge þe crampe, & with þe
crampe he hadde manye smale enpostemes aboute hys face, & þat ys an
yuele tokne in þe woundys of þe hed, and þenne y demyde hym for ded.
Naþeles at þe instaunce of hys frendys y þat wolde assaye þe worchynge
of kynde vpon resoun, I made hys hed ben y-schaue, and y kutte aȝeyne þe
wounde, þat was consoudid, with a rasoure to þe depþe of þe same wounde,
& afterewarde y fulfylde þilke wounde with hote oyle of rosys, & y
anoyntede alle þe hed with þe same oyle of roses & a lytell vynegre y-
medlyde togedre, & y anoyntede þe nolle & þe nekke onlye wiþ oyle of
rosys, and y dyde on þe wounde þe ȝolke of an eye with oyle of rosys,
and y bonde alle þe hed wiþ a


 

bonde leggynge þere undyre hurdys oþere towȝ smal tosyde, and y opnyde
hys mouth & put into hys mouth þe broth of a chyken y-made with comyn,
and also clere wyn y-medlyde with myche watyre. On þe morwe y turnyde
aȝeyne & y fonde þe syke of bettyre dysposicioun, & he opnyde bettyre
hys mouth, & he spak bettyre; & naþeles y fonde þe wounde
drye, & þenne y dede efte sonys þe same medycine & þe same vncture. In
þe þridde day þe skyn of þe hed was y-mad moyst, whyche þat was to forne
as drye as a skyn hadde be rostyde to þe fyre, and in so myche þe skyn
was y-made þunne, þat þere was noþynge betwene þe skyn & þe breyne
panne. & at þe laste þe wounde quyteryde wiþ contynewaunce of þe same
cure tofore seyde, & in þis manere þe ȝonge man was helyde boþe of þe
crampe & eke of þe wounde. But þilke crampe was withouten ffeuyre; ffor
y ne may noȝt þynke þat y haue seyn a ffevyre in þe woundes of synwes, oþere ellys of þe hed precede
a crampe, þat noȝt aȝeyne stondynge remedye oþere medycynes þe pacient
þat hadde þe crampe ne deyede. My beste conseyle is to letyn hym blod in
the bygynninge þat haþ þe crampe, namly, & he be stronge & replete, and
ȝif þat he haue nouȝt bled ynowȝ at hys wounde; and anoynte hys nolle &
hys nekke wiþ hote oynementys, as with oyle of


 

nardyne, enforbine, Oyle rewe, lylyes &c.;, and also to make smale
cauteryes punctales, þat is to sigge as smale as þe ende of a prykke,
bytwene euery whirlebone of þe nekke, so neuere þe latere þat þe
cauterye go nouȝt ouere depe. Afterwarde bynde longe wolle to hys hed be
hynde, & to his nekke, & to his schuldres, & do þere on hote oyle, &
leye hym in a softe bed, & lete hym ben in reste & in pees. But þere be
summe þat setten in here bokys medycines, þat provocen þe ffeuerys; ffor
þat ypocras techyth in quarto afforismorum: a spasmo vel detano habito
febre superveniente soluit egritudinem þat ys to sigge; ȝif þat a man
haff þe crampe, oþere ellys a tetane, þat is a syknesse þat halt the
membre y-lyche streyt on boþe þe sydes, as a crampe halte þe on syde of
þe membre, & þe ffeuere come on þilke crampe oþere þilke tetane, he
distroyeth þe crampe oþere þe seknesse, and also þey anoynte with to
hote oynement to provoke þe ffeuerys, þe whyche þynge y ne apreff nouȝt
in þe crampe of a wounde, þowȝ þat þilke oynement myȝte be profitable in
a crampe withouten wounde, & where þat humores habounde,
namlye, ȝif yt be fflewme. Somme ben general toknys, & some be speciall
of schewynge of a crampe. General toknys ben þese: to


 

gret akþe, crokydnesse of eyȝen, & crokydnesse of erys of nose þrell &
of lyppes, & whenne þat a man may noȝt speke, & þe chekys ben
constreynde, & dyficulte of swolwynge, & diffyculte of mevynge, namlye
of þe nekke, & ofte constreynynge togedre, & sodeyne schakynge togedire.
Special signes maken one of pre manere of crampes: þe on ys y-clepyde
Emprostonos, þe oþere Empistonos, þe þridde tetanus. In þese manere of
crampe þat is clepyde Emprostonos þe synwes tofore be drawen togedire,
þe fore party of þe hed ys crokyde, ne þe syke man ne may noȝt heffyn it
vp, he berith hys chyn as yt leye on hys brest; hys mouþ is streyte, ne
he ne may noȝt opyne yt, and þe ffyngres of hys hande ben foldyde into
hys fust. And in Empistonos þe nekke ys crokyde, his mouþ is opyne, his
chekes beþ opyne, & þe fyngres of hys handys ben streynde bakwarde, and
þe tetane halt boþe þe partye of þe body, so þat he may nouȝt turne hys
nekke to non partie, but alle þe body is styffe & streynde, as a staf
were put in at hys hed & out at his ers. Alle þese toknys oþere ellys
sum of hem schewith þe disposicioun of hym þat haþ þe crampe. And whanne
þat þese toknys fallyn in þe wounde of an hed oþere ellys of a synwe, þey teche bettire þe leche to fle from þe syke man,
þenne on hym to abyde & cure. The firste


 

tretys ys y-endyde wiþ helpe of almyȝtie god, now with þe helpe of þe same y go to þe secunde.


 Now begynneþ þe secunde tretys off particuler woundes of
 membris of office from þe hede to þe ffot, and ffirste y
 begynne at the Anotamye off the hed.

Al thynge breffliche y-ordeynde, aftere þe devysinge of my Symple wytt,
whiche þat longith to þe firste tretys of this boke whiche
þat holdyth certeyne rulys & techynges off surgerye vndire general
chapitelis, as we han byheyȝt. Now we wylle begynne to tretyn of
certeyne cures, aftere þat þe lymes ben in mannys body. & firste y wyl
begynne at þe hed & at hys anotamye, & so þe processe forþ to eueryche
membre devysinge þe Anotamye of euery membre, & in ordeynynge þe cures
of woundys þat beþ made in eche sengle membre, I sigge þat þe hed ys
made of þre partyes: of a ffleschy party, a bony partye, and a braynie
partye. Þe fflesch partye is aboue þe brayn panne, whiche þat is made of
an herye skyn; & þilke skyn ys fulfylde with brawnys in euery place. Þe


 

herys off þe hed were for grete proffyte y-ordeynde, þat neiþere colde
ne hete ne scholde noȝt sodeynliche entre þe pores of þe skyn, & neuere
þe lattere þat þe fumosyte of þe hed myȝte go out be þe pores þere as þe
here growyth, and þat þe hed myȝte be þe more semlykere, and þat þe
coloure of þe herys myȝte schewe þe complexioun of þe hed. Þe skyn þat
is abouen þe breyne panne ys lacertos & ful of þykke flesch, þat he
myȝte wreyen þe breyn panne, þat he scholde noȝt fele to sodeynlyche
neiþere to grete hete ne to cold. Þe whiche skyn ys made of sotyll
þredys of synwes þat comeþ from þe brayn & of veynis & of arteryes
sotylliche y-mad; and so þe skyn of þe hed ys sotylliche y-Ioyned with
þe skyn off alle þe bodye, and also þe skyn of þe hed ys more þykkere
þenne þe brayne scolle, þat it scholde be more rare & more porose þat is
to sigge more ful of holys. Þe lacertes of þe skyn proceden after þat þe
goynge procedyth of þe herys, þe brayn panne ys mad of manye bonys. Þe
fyrste summe, whiche þat wiþholdyth þe profites þat longyth to þe brayn
panne, haþ tweye helpynges; on helpynge ys, þowȝ þat an hurtynge come to
on bon, neuere þe latere he scholde noȝt fallen to alle þe bonys; þe
secunde helpe is þat on bon þat is to harde in on partye, ne scholde
noȝt be so hard in an oþere


 

partye. Secunde summe, whiche þat withhalt helpynges, þat beþ vnder þe
brayn panne, haþ with hym iiij helpynges; þe whiche helpynges beþ ful
mad be þe semys þat beþ of þe breyn panne. Ne þo helpynges ne myȝte noȝt
be mad, but ȝif þat þere were manye bonys. Þe firste helpe ys, þat þe
veynes myȝte go doun by the semys of þe brayn panne,
berynge norosschynge to þe same brayn.

Secunde helpe ys þat þe synwes, þat comyth out of þe brayn, myȝte habbe
wey in goynge out. Þe þridde helpe ys, þat þe fumes of þe brayn myȝte
habbe wey of smokynge out. Þe ffourþe ys, þat neiþere dura mater ne pia
mater, þere as þey ben y-hongyde, ne myȝte noȝt greue þe brayn. Sytthe
þat þe breyne panne ys made of two smeþe lyȝte tablys, þat one ys aboue
& þe oþere byneþe, & þey be sumwhat spongyouse in þe myddel & rare, þat
þe smokys of þe hed myȝte þe bettyre passen out, & þey be smeþe þat þey
myȝte noȝt greue þe brayn. Dyuerse men þat makyth dyuerse Anotamye
devydeþ þe breyn panne dyuerslyche. Somme nowmbryth mo bonys. þenne
summe oþere spekyn of; but soþenesse ys that þere ben sixe; & one whyche
þat susteyneþ þo sixe. Þe ffyrste bon ys clepyde þe bon of þe fforhed oþere ellys coronale, & he bygynneþ from þe browys, &
lastyth vnto þe seme þat departyth þe hed


 

twarte offere. And þylke bon is y-clepyde coronale: þis bon hath in some
manere of men a smal seme in þe ffoldynge of þe fforhed, & þere fore sum
men siggeþ þat þere beþ tweye bonys. Tweye oþere bonys beþ y-Ioyned wiþ
þylke bon coronale in þe myden of þe hed twarte offere, & þey ben y-
bounde togedyre by one Iucture, þe whiche þat strecchiþ from tofore to
byhynde, by the lengthe of þe hed, þe whiche ys y-clepyde sagyttalis by
as myche as he ys schapyde lyke an arwe. And þese tweye bonys beþ y-
clepyde Nerualia, by cause of þe ffigure of the seme þat ys wiþ þe
coronale, ys þe ffigure of a synwe oþere of a corde. And
þese bonys ben in þe heyest coppe of the hed, and behynde in þe nolle
þere ys a bon whyche þat is y-clepyde Alauda, & ys y-made to þe
Symilitude of þis cyffre of Augrym


, whiche þat ys Ioynede with þe bonys nerualibus tofore seyde, by þe
mene of on ȝem y-mad to þe lyknesse of þe bon tofore seyde. & þese þre
ȝemes whiche þat Ioyneþ togedyre þe foure bonys to fore seyde, ben y-
made as yt were tweye ȝawes, whos teth joyned eche of
hem in oþere in thys manere 

& þis ioyninge togedire of on bon with an oþer was y-made by-cause
Iuvamentes þat y haue tolde beforn; þere nys no bon y-ioynede with an
oþere as þese bonys ben. Undire þe bon þat ys


 

y-clepyde Alauda, þere ys a ful harde bon & y-holyde in þe myddle, þe
whyche bone susteyneth alle þe bonys of þe hed. Þe whiche bon ys y-
clepyde Passilus, & he ys ioynede byneþe wiþ þe fyrste bon of þe nekke.
Þe schappe of þe coniuccioun of þe fife bonys of þe hed ys in þis manere


. Bothe on þe ryȝte syde & on þe lefte syde of þe forseyde bonys whiche
þat beþ y-clepyde nerualia, whiche þat beþ in lengthe in þe heyest
place of þe hed, þere ben twey bonys on eiþere syde; þe whiche þat beþ
vndiresetterys to þo bonys þat beþ y-clepyde nerualia; & þo bonys þat
vndire setten, ben y-clept ossa mendosa. And þese bonys in one partye
ben ful harde, þere as þe hole of þe ere passyth þorwȝ, & þey ben y-
clepede petrosa & sum men siggen þat þere ben foure
bonys, two on eythere syde. & whanne þat alle bonys of þe hed be Ioynede
togedire þou schalt fynde in sotfastnesse, þat þere ben but sixe bonys
whanne þat þou reknyste os coronale ffor on bon, & tweye bonys
þat beþ y-clepyde mendose tweyne þat beþ þre, and o bon þat ys y-clepyde
Alanda, & tweye bonys þat is y-clepyde nerualia—þat beþ sixe, and þe vij
bon ys y-clepyde passillare, þe whiche ys nought of þe bonys of þe hed,
but he susteyneth alle þe oþere bonys of þe hed. And þre maner of semys
makyth coniuccioun of alle þe bonys on þis


 

manere


, & with tweye semys mendose in þis manere

. And whanne þat þe corone of þe hed ys perfyt, þe hed ys
mad in þis manere

. Þis ys þe forme of an hed wel proporcionede, þat he be ronde because
þat he myghte þe more withholde, & þat he myȝte þe lasse be y-hurt, and
þat he be longewarped havynge tofore & behynde eminence þat is to sigge
aperynge, þat þe synwes þat comyth out of þe brayn, myghte haue a porose
place of goynge out. And naþelese as ypocras & galyen, whiche þat
exponeþ ypocras, tellyn: it is possible to fynden þre oþere manere
makynge of hedys. On manere is, ȝif eminence be noȝt in þe partye of þe
hed tofore; for ȝif þat he be pleyn in þe partye tofore, by þat
pleynnesse þe seme is y-lost þat is y-clepyde coronalis. Secunde ys ȝif
þe hed haff non eminence behynde, but þat þe hyndore party be playn, and
by þat playnnesse þe seme ys y-lost þat ys y-clepyde Alauda. Þe þridde ys ȝif þere be non eminence tofore ne behynde in þe
hed, but alle þe hed ys rounde as a cercle. And þenne þere nys but on
sem in þe myddel of þe breyn panne, ffor it is vnpossible þe hed to
habben enye oþere schappe wiþouten lesyng of some party of þe brayn; &
þat were contrariouse aȝeyne lyf. By þe myddele seme, whiche þat is in
þe hed, þere dissendyth a veyne comynge


 

from þe lyffere, by þe breyn ponne, of a bon whiche þat is y-holyde. þat
is y-clepyde pasillaris. And by þe same weye þere arysith an Arterye
comynge fro þe herte, and þey ben Ioynde togedire, & of þe weffynge of
þo tweyne þere is y-mad an hard pannycle þat is to sigge a cloth þat is
vndir þe brayn panne, and he is hongyde wiþ sum smale ligamentys to þe
brayn panne in some of þe semys, þe whych pannycle byndeþ þe bonys
togedire, & it is clepyde dura mater. And yt is ryȝtful þat an Arterye
scholde arysen vpwarde from byneþyne, for þe blod þat ys in hym þat is
sotyll, & hys meffynge þat ys pulsatyff ; and he hadde
discendyde from aboue dunwarde, he scholde han discendyde wiþ to gret
 an hastynesse, but þe ascendynge temprith þulke fflux. And
yt is couenable þat þe veyne discende, bycause þat þe blod þat ys in þe
veynes ys more þykkore, & þe blod þat is in þe veyne geþ doun softliche.
& boþe þese veynes þat buþ pulsatyf & nouȝt pulsatyf
beþ y-Ioynede wiþ dura matre. And also þowȝ þe veyne streche more
lowere, & of hem ys engendryde pia mater. Afterward þey descenden doun
to þe brayn. & þey bryngen lyf & dywe norysschynge & cordyal spirites,
þe whiche is in þe brayn and þere is diffyede, & þere resseyueþ naturel
forme of vnderstondynge. Pia mater environeþ al þe brayn, & departyth
hym into þe þre celoles þat beþ chaumbres:


 

þe firste, þe myddle, & þe laste. And þowȝ þat alle þese ben diffyede
senglerlyche by hem selffyn, yt semeþ þat þe celele þat is tofore in þe
brayn ys departyde in two parties, & by þat cause sum men siggen, þat
þere ben foure ventricles of þe brayn. Þe furþere part of þe brayn ys
gret & brod, by cause þat he scholde resseyue manye spirites þat ben y-
sende to hym for þat place is propre instrement of y-maginacion, þe
whiche resceyueþ þynges þat buþ comprehendide of fantasie; and þo þynges
comen vndirstondynge resceyueþ by propre Instrementys þat longyth to
hym, and þawȝ þat al þe brayn, in comparson of þe herte & of alle oþere
membres of þe body, be y-demyde colde & moist, þis celule hauynge
comparson to oþere celules ys y-demyde hot & dryȝe. Þe myddel part of þe
brayn ys lasse þen eny of þe oþere two partyes, & here forme ys pyneat,
brod towarde þe furþere syde of þe hed and scharpere towarde þe hyndor
syde, þat he myȝte be þe more able to resceyue y-maginatyf þynges & þo
þynges to ȝefe to þe ynnere partye & þo þynges þat beþ y-ȝefe to with
holde. Þis ventricle ys y-sette bytwene tweyne additamentes of þe brayn,
þe whiche additamentes ben y-liche þe two buttokkes of a man þat beþ y-
Ioynede togedre, and þey beþ to þis ventricle as yt were a syttynge place


 

oþere a couche, vpon . þe whyche he ys drawyne abrode, whenne þat he
resseyueþ y-maginatyff þynges. And afterwarde he ys y-drawe
togedire as a worme, whenne þat he resceyueth y-maginatyff þynges; and
whenne þat þe sentence of þilke y-magynacioun ys y-brought forth, þenne
þilke ventricle ys y-drawe alonge. And also þe smallere ende of þis
ventricle entrith into þe ventricle þat ys behynde in þe hed, and þis
ventricle ys myche lasse þenne þe oþere tweyne bycause þat non synwes
procedent not out of hym, and þat manye þynges myghte be endyde in
litel place, þat vertue of wytt myghte þe sonnere be y-gedryde togedre
to taken hys counseyll. And thys ventrycle to comparson of oþere
ventricles ys y-demyde hot & drye. After þat ys þe hyndere ventricle,
whiche ys grattere & hardere þenne thys; þe whiche in comparson of þe
oþere tweyne ys y-demyde colde & drye, þe whiche is brod towarde þe fore
partye of þe hed & scharpe bachwarde, þe whyche resseyuyth sentense þat
beþ schewyde & kepyth hem priuyliche as a chest kepyth tresore. And out
of hym goth out nucha þrowe þe hole of þe bon þat ys y-clepyde passilarys. And
þilke nucha ys y-clothyde wiþ tweye pannycles
þat goth out of þe brayn. And alle þe brayn ys y-demyde colde & moyst.
bycause þat he scholde


 

atempren spirituel ffumosites þat comyth of þe herte, and þat he scholde
noȝte ben y-dreyȝede fforto myche meffynge þat he haþ in worchynge of
vertues. And þe brayn is whit bycause þat scholde resceyue þe bettere
resoun & vnderstondynge. Ffor þese peyntores, whenne þey schulle peynten
a table, firste þey maken yt whyte, for þere nylle none coloure lasten
but yt be leyde vpon whyt; & it is þenne oþere rare, because þat
vndirstondynge myȝte þe sonnere passe þorwe hym; & yt is nessche þat þe
meffynges off vertues myghte þe betyre habbe place; & þe brayn ys towȝ,
þat þe synwes þat goth out of hym, myȝte be þe more towȝere,
and þe more þat þey ben enlongyde from here bygynninge, þe more hardere
þey scholde be; and also that þey scholde be bowable y-nowȝ nought
aȝeynestondynge here hardnesse. And yt is necessarye þat þe brayn
scholde be cloþed with tweye clothys, þat in hys meffynge as y haue
seyde tofore he scholde nought ben y-hurt of þe brayn panne.

Also þe brayn ys departyde into þre celules with þe additamentes of þe
pannycles of pie matris, þat þe spirites myȝt þe
lengore dwellen in þe ventricles, to reseyfen by ordre, digestioun,
forme & perfeccion, more þanne þey hadden fyrst of þe hert, and þat
euery vertue myghte fulfylle hys accioun in hys ventrycle, ere


 

þanne þe foys þat ys comprehendyde myghte passe to þe ventricle þat ys
sywynge. Nowȝt aȝeynestondynge þese propretes, þe brayn haþ sum
substaunce of marie whiche fulfilleþ þe voydenesses of þe forseyde
pannycleres. And þilke marye envyrownyth þe foreseyde pannycles, of þe
whyche marye þere may sum partye in þe hurtynge of þe hed ben y-lost;
and noȝt ageynestondynge þe goynge out of sum partye of þilke marye, a
man schal noȝt deye. Ffor þis marye is nought of þe substaunce of þe
ventricles of þe brayn, of whiche mynde ys y-mad; ffor þey ben of so
grete noblete, ȝif þere be neuere so litel infectioun oþere ellys þat
þere falle neuere so lytel a lesynge of hem, þey ben depreffyde of alle
here helthe, in so myche þat on celele may noȝt ben y-lost, and a man
ben saffyde, as manye ydyotes supposen. Anothomye of eynen, neose, erne,
chekelappes, mouþ, tonge & teþ, we deferren to ordeynen in þe þridde
tretys, in þe distyncioun whiche ȝif god wol, we þynkeþ forto treten of
oþere syknesse of þe lymes, outsepte woundes. And þo hurtynges þat beþ
y-mad in þe hed, oþere þey ben mad withouten wounde, oþere with wounde.
& wheþere þat it be wyth wounde oþere wiþouten wounde, oþere þey ben
with brekynge of þe brayn panne, oþere


 

without brekynge of þe breyn panne. And wheþer þat yt be mad
wiþ þe breche of þe brayn panne oþere withouten breche of þe breyn
panne, some ben with hurtynge of þe brayn, some without hurtynge of þe
brayn. And ryȝte as þilke hurtynges habben dyfference in toknes, so þey
hauen differens in pereles & pronosticaciouns & maners, with þe whiche
þey most ben y-holpen. And ȝif an hurt be in þe hed withouten wounde, as
with fallynge, oþere with smytinge of a ston, oþere a staff, oþere with
sum oþere thynge þat brusyth, and ȝif þat yt be withouten breche of þe
brayn panne, & with outen hurtynge of þe brayn panne, it nedyth nouȝt
but schaffynge of þe hed, & anoyntynge wiþ hote oyle of roses, and
abofen þe vncture to strawyn on þe poudre of þe seed of myrtylles, &
streyne þe place with a band tyl al þe place be y-fastnyde & þe
swellynge be y-vanschyd aweye. In þis manere þou schalt fastne al þe
place, þat noþyng schal be corumped, oþere ellys þere schall dwelle a
lytel corupcioun. And ȝif enye þynge of corumpcion abyde, þe place schal
ben y-opnyde with an Instrument, & so alle þe quyter schal be excludyd,
& he schal ben y-curyd ryȝt as oþere empostemys þat beþ y-woundyde. And
ȝif þat þe brayn panne were y-broke withoute enye wounde of þe hed, þe
whiche may ben y-knowe by dysposicioun of þe cause & eke of þe syke man,
in byholdynge ȝif þat þat smyt


 

were stronge, oþere ellys þat þe syke haue y-fallen from hye place,
oþere ellys þat he was y-smyte with stronge smytynge; and also ȝif þat
he fel & myght nought hastlye aryse, and ȝif þat he hadde scotomye: þat
ys to sugge a manere seknesse, whenne þat þere semyth as flyeȝes, oþere
smale blake gnattys vleyȝen tofore hys eyȝen, oþere ellys he spyweþ hys
mete, oþere he felyth to grete akþe in hys hed, and ȝif þat he may
nought breken a knotte of a strawȝ with hys teth, and ȝif þe hed be
smyten with a lyȝt dreyȝe staff, as of salwe oþere ellys pyne, and þenne
leye þyn ere to hys hed; & ȝif þat þe bon be hol. þou schalt
heren an hol soun after þe comparsoun of þe soun of an hol belle & a
bloke belle; also ȝif þat þou makyste þe syke man to holde bytwene hys
teþ a þrede y-twyned & y-waxed, & þenne begynne to harpen with þy
naylles vpon þe þrede faste be þe seke mannes mouth, & so harpe with
þyne naylles vpon þe þred alle wey streyned, in makynge soun to þe ende
of þe þred, & þilke þred schal ben of lengþe from þe mouth be þe space
of a Kubyte; and þou schalt harpe so ofte tymes, & ȝif þat þe pacient
mowe susteyne þe soun, he haþ noȝt hys brayn panne y-broke; ffor ȝif hys
breyn panne were broke, þe seke man myghte nought susteyne þe soun of þe
þred. Alle þese signes oþere ellis manye of hem betokne þat þe breyn
panne is broken. And to þe


 

laste signes beþ more serteyne þenne enye of þe oþere. And vnderstonde
þat þe breyn panne may ofte tymes ben to-broke, & naþeles þe brayn
felyth nought in þe bygynninge none hurtynge. But afterwardys ofte tyme
of hurtynge of þe brayn panne þe brayn ys y-hurt, Galien wytnessynge;
the brekynge of þe bonys of þe hed ys dyuers in perelys from brekyng of
oþer bonys of þe body, for þe accidentes whiche þat fallyth ofte tymes
to þe breche of þe brayn panne. Ne þere nys no man, ne neuere ne was,
þat myȝte euyre more helpen to alle accidentes whenne þat þe brayn was
meffyde in þe bygynninge, þat nouȝt ageynestondynge his helpe, be he
neuere so gode a leche, þat þe syke ne moste deye. Euyle accidentes
whiche þat comyth to þe accidentes of þe brayn & of hys pannycle, ben
alwey dwellynge: as constipacioun of þe wombe, oþere ellys flux of þe
wombe, oþere ellys crokydnesse, oþere ellys lokynge a-squynte of þe
eyȝen, oþere ellys wepynge of þat on eyȝe, oþere ellys an hard scotomye,
oþere ellys ffebylnesse of alle þe vertues & chaungynge. And noȝt only
anymal vertues, þat beþ vertewys of þe brayn, beþ noȝt y-chaungyde, but
also naturell vertewys, & lyfy vertewys sensyble & motifes; sensible,
for þat þey seen noȝt


 

also priuye vertues ben y-trublyde as ymagenatyff, ffor þey
beleffe þat þey seen, þat þey seen nouȝt; also resonable vertue, for
þey speken in deveyn, & þey answeren whanne þey beþ nouȝt y-askyde; also
memoryal, þat þey þynke nouȝt on here owne name; also meffable vertue ys
so myche y-greuyde, þat vnneþe þey mowe nouȝt mefen hem namlyche aboute
þe nekke. Þey syken greuouslye, and a scharpe ffeuere fallyth, þe whiche
a rigoor goth tofore. A rigoor nys nothynge ellys but as yt were a
prikynge of nedlys oþere of nettlys in þe flesch, and ȝif þis rigoor
come with a ffeuyre oþere ellys with outen ffeuyre, yt is worst signe,
and ȝif the crampe folwen, yt ys dedlye. Also þese beþ yuele accidentes:
blaknesse of þe tonge, bleynesse aboute þe chyn oþere þe
chekenesse, oþere in enye oþere partye of þe hed þenne in þe wounde, ys
an yuele signe, and sum tyme blod comyth out at þe erys & noseþrylles.
And ȝif þe more partye of þese toknys, oþere ellys alle comen, þe syke
man moste nedys deyȝen, namlye & þo Accidentes contynewen, and specialy
ȝif þat þe syke man haue y-be tofore manye daies in gode disposicioun, &
after þilke disposicioun þese yuele accidentes fallen;


 

ryȝtfullyche, for boþe herynge & oþere comyn wyttes ben y-trublyde; but
sumtyme in þe bygynninge euyle accidentes comyth, afterwarde, by good
gouernayle & by gode helpe of the leche, þese euyle accidentes ben
departyde & good comyth, & þenne yt is a good signe, for it betoknyth
strengþe off kynde, hauynge non drede of þe syknesse & konyngnesse of þe
leche. O holy gost, al thynge fulfyllynge, al þinge sanctifyinge,
lytnynge & gouernynge, opyne þe eyȝen of hem þat redyn in thys booke,
þat þey mowen vndirstonde þat þynge þat is wel seyde, & þat þey mowe
demen þorwe þy clernesse þat þat ys euyle seyde, specyaliche
in pas where þat only nouȝte y þat am vnwys & vnkunnynge, but also
grettere maistryes & more kunnynge han y-writen dotousliche. & haþ y-
sett in þis cas dyuerse vnderstondynges. Ne þey ne y ne
fonde non wey in þis werke þat myȝte maken vs sykere, specialiche in grefynges of þe
breyne panne, in whose cure dyuerse men han wrought dyuerslye; y wyll
begynne at a symple wounde of þe flesch & of þe hed, in þe whiche þat
þere ys non hurtynge of þe brayn ne of þe brayn panne. Byholde whar
þilke wounde be mad with a swerde oþere enye þynge semblable to hit, &
þan sowen þylke wounde, & caste abofen þe


 

poudre of lym tofore seyd, and do alle þynge be ordre as yt is
conteynede aboue in þe chapitell off wounde of þe flesch; and ȝif þat a
wounde be mad in þe hed with a brusynge, as with a mace oþere a staf,
oþer with enye þynge þat brusyth, þanne it is necessarie to leggen abofe
þe brusynge a maturatyf, y-mad of foure partyes of water, & on partye of
comyn oyle & floure of whete, þat suffiseþ to maken yt þikke, tyl þat þe
matere þat is brusyde be matured; þe whiche maturatyff schal be do
abrode on a cloþ & y-leyde to þe wonde, & þou schalt fulfille þe wounde
with oyle of roses & þe ȝolke of an neyȝe, & lenet of an olde lynne clout y-medlyde to gedre, tyl þat þe
wounde ȝif quyter & þe akþe be aswagede. & afterwarde leye in þe wounde
dreye lynet of lynne cloth, & fille þe wounde full of þe same lynet, &
leye aboue þe mundificatyff of mel rosat & barlye mele, tyl þat he be
perfitlye clansyde, & leye aboute þe wounde fro þe begynnynge, tyl þat
þe wonde be perfitlie clansyde, a defensyf of bol armonyak, þe whiche y
haue tolde of ofte tymes; afterward incarne hit—þat is to sigge, brynge
ouere flesch, & afterwarde consoude yt; and ȝif þat þis wounde touchith
þe pannycle þat bynde þe bonys togedre, þowȝ þat þe bon be nouȝt to-broken,


 

charge yt noȝt litel but take þere of gode hede, & do in þe wounde hot
oyle of roses don to þe pannycle, tyl þat þere be non akþe in þe wounde.
& kepe þilke wounde, as þou woldiste kepen oþer wondys of þe brayn panne
& of þe brayn, fro colde & from hete; ffor colde ys most greuest to
bonys & to pannycles þat beþ woundyde. Þere ben some manere
of men þat leggen withouten forth on alle manere wondys of þe hed,
wheþere it be wiþ wounde of þe brayn panne oþere without wounde of þe
brayn panne, in what manere þat þe hed ben y-hurt, a lynnen cloth y-wett
in þe oignement y-made in þis manere: ℞ whit resine . ., oyle of roses v., whyt wex iij., þey melten all
togedres in an erthyne panne, & þey maken þere of on body, & þey boyllen
yt afterward in gode wyn by þe space of an Oure; & þey leten afterwarde
nyȝh colden, & þey weten þere ynne a pece of lynnen cloth, & þey schapen
þilke pece with a schere aftere þe wounde ys, & þey baþen þylke pece in
gode wyn, & þey leggen þilke pece on þe wounde, and anon afterwarde þey
leggen on þilke pece on eiþere syde of þe wounde a plumacyole, y-wet in
good hote wyn, & þey leggen on a drye pylwe of herdes vpon þo tweye wete
pylwes, þe whiche dreye pylwe schall comprehende þe tweye wete & bynden
hem faste; and þey ȝeuen some men to drynken gode


 

wyn, & to eten gode fflessch of capouns & of hennys; & þey comaunden to
drynken a drope watere; and þey gouernen on þis manere alle men þat ben
woundyde in þe hed differentlyche, & þey sigge þat mo men ben
y-helyde by þis manere cure þen dyȝen. But by as myche as alle auttorys
beþ aȝeyns þis cure, namlyche in dyetynge, y ne was neuere hardye to
preuen þis manere of cure; ffor in mannys bodye a medycine schal nouȝt
ben preuyde, whiche þat is noȝt acordynge to resoun; ffor alle auctores
acorden, þat þere ys noþynge þat so sone greuyth þe brayn & þe synwes as
wyn doþ, and vsynge of flesch ys cause of bryngynge in an hot Emposteme.
Neuere þe latere ȝif a man þat vsith of custome swyche a manere dyetynge
haffe a stronge hed, & in hys hele he dredyth non wyn, & þe vertue of
hym þat ys seek be stronge, in some manere of folk with þis
manere of gouernaylle vertue ys more y-streynþed, & sunnere þey ben y-
helyde. But y ne procede nouȝt wiþ swyche a manere dyetynge, by cause of
drede leste an hote empostome scholde come to þe sore; but y procede in
dyetynge & worche aboute þe wounde, as y haue seyde toforn. Oþere men
loken in brekynges of þe brayn panne, wheþer þat þe brekynge of þe
breyne panne be with a gret wounde oþere a smal wounde, oþere without
wounde; and ȝif


 

þat þere ben a gret wounde þey loken wheþere þey mowe seen ȝif enye pece
of þe brayn panne ben to-broken, & þey don yt awey. And afterwarde þey
putten bytwene þe brayn panne & duram matrem a þenne clout y-wett in þe
whyte of an eyȝe, & sumwhat þe whyte compressyde out, & þey fulfyllen
alle þe wounde of þe brayn panne with swiche a manere cloth. & þey
leggen in þe ofere wounde whiche þat ys in þe flesch, lenyt y-wett in þe
whyte of an eyȝe, tyl þat þe blode be staunchyde; & þey leggen aboue a
plumacyole y-wet in an eyȝe. And whanne þat þe blode ys y-staunchyde,
þey leggen a dreye cloth vndire þe brayn panne in þe wounde, and þey
leggen aboue þe wounde a potage, the whiche engendryth quytere; & whenne
þat þe quyter ys engendryde, þey leggen in þe wounde carp oþere lyneth
of a clout; and þey anoynt aboute þe wounde
with oygnement fusco; and at þe laste ende þey leggen aboue Apostolicon.
And þey assayen in þis manere: ȝif þat þe brekynge of þe brayn panne be
with a rimele, þat ys to seye a chyne, oþere a creueys; & ȝif þat þilke
creveys perse to wiþynne, makynge þe syke man to streynen hys mouþ & hys
nese, & þey


 

maken hym þenne to blowen, & þey loken ȝif enye þynge exale out by þilke
rymele. & ȝif þat enye þynge exale out by þylke rymele, as blod ore
enye oþere matere, þey drede noȝt to perce þilke rymele; and þenne some
sigge þat þilke rymele scholde be to-broke oþere y-perced. from þat one
ende to þat oþere with Rynspyndles, persynge þe braynscolle. 
A rynspyndell ys an Instrument þat Cutlers poudren wiþ here hefftes,
whose ffigure schal be schappyde in þe same chapitle ffolwynge. And þe worste þynge þat
a man may do, ys to perce þe rymele on boþe sydes. But oþere men don
bettyre whiche þat percen þe rymele at þat one ende, whyche is moste
hongynge; and þey maken as many holys on bysyde an oþere, as beþ
necessarie to maken an hole in þe brayn panne, be þe whiche hole ȝif
enye þynge beþ fallen vpon þe duram matrem myȝte ben y-
clansyde; & þese in as myche as towchynge trepanacioun worchith best.
And whenne þat þey haue made manye holys, þey kutten from on hole to an
oþere with an spatymyne, þat ys an Instrument,
þat þey mowe drawyne out þe bon, þat ys betwene þe ordre of holys þat
was y-made & þe rymele, & þey casten hym aweye, afterwarde


 

þey proceden forth in oþere manere thynges, as yt is seyde tofore. And
whenne þat þou desiriste þe wey of trepanynge, þis manere trepanynge
suffiseþ to þe in þe rimeles of þe brayn panne. Þis schal ben þe forme
of a trepane, with þe whiche þe brayn scolle schal be trepaned wiþ


. And þis is þe forme off a spatimene, with þe whiche a man schal kutte
with from on hole to an oþere hole

. And þou schalt smyten with a Mal oþere an hamere vpon þe gret ende;
and whenne þou haste remefed of þe bon þat schal be remeffyde, euene þe
brynkes wiþ schauynge, þat þere mowe noȝt lefe non manere scharpnesse in
þe brynkes. Þis ys þe manere of þy schafe

, and þis schafe schal kutten on þe syde þat feldyth inwarde, & schal be
blunt on þe syde þat ys outwarde. And þenne fulfyllen þe wounde þat is
in þe flesch, wiþoutforþ as y haue seyde tofore, with cloþ expressyde of
þe whyte of an eyȝe, & lynet to þat þe wounde be ful, and also tyl þat
þe kynde haue regeneryd a repeyrement, þe whiche schal fulfylle þe place
where þat þe bon was don awey. Afterwarde þey cure þe wounde
aftere comyn cure of wondys. Alle oþere manere of trepanacioun ys
comprehendyde vndire on Somme, þowȝ þat sum men ordeynen partyklerliche
aftere here devyse, dyuerse maners. But be as myche as y haue noȝt seyne
in þis place no wey þat myȝte remefe


 

me fro doute, by as myche as y haue assayede longe tyme boþe by sum
auctores experyment, & also by myn experyment, & þat wey is noȝt
certeyn, þerefore here þey Galien, whiche þat seith: ȝif we mowe romywe
quyter without doynge awey bonys þat scholde be do awey, hyt is good.
And Auisene & Serapio acorden to þe same sentense of cure of hed-akþe,
þat comyth off smytinge oþere ellys of fallynge, where þat he techith þe
worchynge of hurtynges of þe brayn panne & of þe brayn, noȝt by
trepanacioun, but by emplastres & by medycines. And also y toke gode
hede þat manye mo men ben y-helyde by manere medycines & emplastres,
þenne ben y-helyde by trepanes þat beþ persynge oþere þryllynge. Ffor y
ne vse noȝt Instrumentes to remywe þe bon, but in tweye cases—þat on cas
ys ȝif þat þe breyn panne be so myche y-scleud, þat þe part þat ys y-
broke entre vndire þe partye þat ys hol, þe secunde cas ys ȝif þat enye
pece be departyde from þe brayn panne, whyche þat pryketh duram matrem.
In þe firste cas dura mater ys compressede. In þe secunde cas dura mater
ys y-prikyde, þe whiche ys cause of akþe, & akynge ys cause of drawynge
of humoures, the whiche engendrith a posteme vpon þe same pannycle, the
whiche is cause of a crampe, & of oþere accidentes
tofore seyde, & at þe laste þey bryngen deþ


 

to þe pacient. In þese tweye causes y am constreynde to remefe a bon
with handly Instrumentes. In alle oþere manere of breches oþere of
crefeys, in what manere þat þey happen, þowȝ þat y be noȝt sykere of þe
paciente, naþeles y procede in þis manere with more trest, by sechynge
alweye help of god, þe whyche þat haþ y-helyde mo men be myn handys, þat am hys Instrument, þenne han be ded, nouȝt
aȝeynestondynge al my cauteles & helpynge. Ffor sytthe þat y
haf beholde sotelyche þe resouns & þe processes of oþere auctorys, y
holde þis wey lesse dredful þenne enye oþere. Ffor y folwe þe sentence
of galien, which þat seiþ: ȝif þat a man hath but o wey to hys hele, hyt
ys gode þat he holde þilke weye, þowȝ þat þilke wey be euell. And whenne
þat y come to a Man þat is woundyde in the hed, & knowe þat hys breyn
panne ys to-broke, by þe tokenys tofore seyde, ffirste y considere þe
vertu of hym þat ys pacient, & also hys age & alle oþer partyclere thynge, & namly vertue. And gladliche y leue þe cure,
ȝif þat y se enye dedlye signes; but ȝif þat so be þat y be preyde wiþ
the grettere Instaunce of þe frendes of þe seke man. And noȝt
aȝeynestondynge here preyere, y telle hys frendys þat by resoun þe
pacient scholde


 

deyȝe, & þenne y wirche aboute hym, as y worche in a Man in whom yuel
accidentes apere. And ȝif þat þe signes be nought dedlyche, & þe breche
of þe breyn panne be with a gret wounde of þe hed, & þat a grete partye
of þe breyn panne be don aweye alle togedre, so þat y mowe han a gode
wey to legge medycynes vpon duram matrem. ffirste y do schaffe hys hed,
afterwarde y legge an olde lynnen clout & a þenne, y-wett in two partyes
of oyle of rosys swote smellynge, & on partye of mel rosat colat bytwene
þe duram matrem and þe brayn panne, slyȝlye & softlye, þat dura mater be
noȝt compressyde with þe cloth þat ys y-wett tofore seyde, & y fulfille
þe wounde of þe fflesch with lynt of olde lynnen cloþ wet in þe ȝolke of
an eyȝe & oyle of roses, of boþe y-lyche myche; & y anoynte aboute þe
wounde with deffensyfe of bol armonyak ofte tymes seyde, & y legge
abouen þe wounde a plumacyole whiche þat schal keuere alle þe wounde,
and þenne abouen alle togedre y legge a grete plumacyole in-
wet in gode hot wyn. And afterewarde y bynde þe wounde with a bande, in
byndynge ofte tymes aboute þe hed, þat þe lynet & þe cloþ whyche þat is
in þe wounde & aboute þe wounde myȝte noȝt slyde to non partye, and y
bynde þe wounde in þat manere þat dura mater be no weye be compressyde. Þe


 

herys of þe hed schul be remywede awey on þis manere: clippe hem firste
with scherys, afterwarde take two partyes of colde water & on partye of
oyle of roses in somere, & make hot þe same watyr & þe oyle in wyntere &
wassche þe hed softliche, takynge hede þat non watere ne oyle entre into
þe wounde, & þenne schaffe yt with a rasoure. & whenne þat y haue
seruyde þe pacient on þis manere, y lete hym resten tyl on þe morwe; and
afterwarde y serfe þe wounde on þe same manere tyl þat þe wounde be hol.
Naþeles y consydere ȝif þat þe pacient be replet of blod, & hys vertue
be stronge; & ȝif þat he be ȝonge, & lytel blod haue nouȝt go out of hys
wounde, & whanne alle þese þynges acorde, y make hym to by leten blod on
þe coral veyne of þe arme; & but ȝif he mowe schiten, y helpe hym onys a
day, oþere wiþ suppositorye oþere wiþ clisterye; and y procede in
dyetynge as y haue seyde in þe chapytell of dyetynge. And whenne makyth
sufesentlyche quyter, y legge in þe wounde of þe brayn panne & vpon þe
brayn panne as y haue don toforn, & above þe wounde y legge a
mundyficatyff of mel rosat colat & barlye mele, tyl þat þe wounde ben y-
clansyde, & þat þe dura mater be y-soudyde wiþ þe breyn panne; & þenne y
caste in þe wounde of þe hed, poudre y-mad on þis manere: ℞ ffrank
Ensence, ciperi, þe


 

note of cypresse, sede of mirtylles, mirre ana. ȝ. i., oreby. ȝ. j., mak
poudre & leye þis poudre in þe wounde, & aboue þe poudre leye þe þredys
of lynne cloþ oþere ellys lynet; and aboffe al togedire y-legge an
entrete y-made of two partyes of whyte resyn & on party of
wex y-molten togedre, & vpon stronge Vynegre, & y-colyd þorwe a þenne
streynoure vpon colde water; & whenne þat þyne hondys ben
anoyntede with oyle of roses, & malaxe yt longe tyme togedyre. In somere
take euene porcioun of whyt resyn & of wex; in wyntere take foure
partyes of — & þe ffifte partye of wex, & y-drawe abrode þilke tret on
a cloþ & legge yt.on þe wounde, tyl þat he be perffitliche cycatrysede.
And ȝif þat þere were anye — of a bon. whiche þat prekyde duram matrem,
þenne y aforce me to remeffe þilke partye þat prykeþ with pynsones ȝif y
may. And ȝif þilke partye þat prikeþ ys y-ioynede so faste to þe hol bon
þat he nyl nouȝt be remeffyd awey, þenne y remeffe hym aweye wiþ
rugenynge. from þe partye þat halt, in makynge an hole, oþere two, oþere
mo, after þe quantyte of þe bon þat scholde be don awey, þat halt with
þe hole bon; & afterwarde y kutte with a spatymene from on hole


 

to anoþere tyl al þe bon be remeffyde aweye. And whenne þe bon ys
remefyde awey, y procede in þe cure, as yt is seyde in þis same
chapytell. But whanne þat y remeffe a bon with Instrumentes of þe brayn
panne, þenne y stoppe þe syke mannys eres, þat he mowe noȝt here þe sonn
of þe eyren þat trepanyth. And y remeffe þe same manere, þe partye þat
is broke, whiche þat goþ vndire þe partye þat ys hol, & compressyth þe
dura mater; and ȝif þat a gobbet oþere a pece of a bon helde sumwhat in
þe wounde, & myȝte noȝt lyȝtlye be remeffyde awey, and he prikyde nouȝt
ne compressyde nouȝt duram matrem, þenne at þe bygynninge y do on þe bon
hot oyle of rosys, and y fulfylle þe wounde with oyle of roses & þe
ȝolke of an eyȝe y-medled togedire, tyl þat þe bon be y-nesschyde, and
mowe lyȝtlyche be remywede aweye; þenne y remeffe þe bon, & y procede in
worchynge bytwene þe bon & duram matrem, as it is seyde tofore. & ȝif
þat þe breche of þe breyn panne were as a cerfes, oþere
ellys y-sclend, & neiþere party of þe bon were lowere þenne oþere, þen y
consydere ȝif þilke sclendynge parten alle þe breyn panne, & þat þou
schalt y-knowe by þe toknys tofore seyde, oþere ellys þou schalt y-knowe
by þis signe þat neuere faileþ: make a plastre of þe poudre of mastyk & þe


 

whyte of an eyȝe, y-medlyde togedyre as þykke as hony, & distende it on
a cloþ, & leye it on þe place þat ys hurt from morwe tyl euene, oþere
ellys from euene tyl þe morwe. And whenne þat þe plastre ys remefyd
awey, ȝif þat þe crefeys persith þorwe þe breyn panne, þou schalt se þe
plastre more drye anonde þe crefeys þen in enye oþer
place, for þe gret hete þat comyth from þe brayn; & ȝif þe breyn panne
be noȝt y-sclend þorwe, þe plastre schal be namore rye abouen þe
creffeys þenne on an oþere place. And ȝif þe crefeysd perse nouȝt þe
brayn scolle, þe cure is as yt is seyde in þe bygynnynge of þis
chapytell, þere as y tolde of þe cure of wounde of hed, where þat þe
breyn panne oþere þe brayn ys noȝt y-hurt. Ffor ȝif þat þilke ryemele
persyth þe breyn panne, þere ys a gret doute in þe cas, ffor some seyne
þat yt ys vnpossible swyche a wounde to ben y-helyde, but ȝif þe rymele
be y-trepanyd & þat a quantyte of þe bon be y-don awey, þat þe
superfluyte þat ys y-caste vpon duram matrem mowe be done awey, ellys þe
dura mater scholde putrefien & be corupt, & by þat skylle þe pacient
scholde deye, whiche þat myȝte be helyde by remywynge of þe bon. Naþeles
y þat haue y-seye in trepanynge grete peryle, namlyche whanne þat


 

þe crefeys ys bysyde þe semys, where þat trepanynge ys dedlyche, and y
haue seye manye þat wiþouten trepanynge almyȝtie god haþ delyuerede be
myn handys, without touchynge enye brayn scolle with trepane oþere with
eyren; but y helde into þe crefeys hote oyle of roses, and y legge aboue
cloþes y-wett in mel rosat colat, & oyle rosat colat y-medlyde togedyre
aftere þe doctryne tofore seyd, ffulfyllinge all þe wounde
wiþ swyche manere clothys, & afterwarde y legge aboue þe ȝolke of an
eyȝe & oyle of roses y-medlyde togedres, and aboue þe wounde a defensiff
of bol armonyac tofore seyd, tyl þat þe quyter be engendryd. &
afterwarde y contynwe mel roses & oyle rosarum in þe wounde, & aboffe a
mundificatyf of mel rosarum & barly mele, tyl þat þe ligament be
fulliche engendrede on þe breyn panne, & þat þou schalt y-knowe whenne
þat þou seste þe bonys Ioynyde togedre, as yt were tweye bordys Ioynede
to gedre wiþ colle oþere wiþ glewȝ; & þenne y fulfylle þe wounde with
drye þredys of lynnen cloþ, and abouen a mundificatyf tyl þat þe bon be
keffride aboue. & þenne y strawe on aboue þe capytale poudre tofore
seyde, & y legge on þe schaffynge oþere ellys þe rasure of lynnen cloþ,
and abouen al þis y legge on a Tret of resyne; & y do alle þynges þat y
haue seyde tofore tyl þe wounde be consouded.


 

And ȝif me maken an obiectioun how þat yt myȝte withouten arerynge of þe
bon, þe blod & þe quyter be dreyede whiche þat fel doun by þilke
sclendynge vpon þe duram matrem, I answere: ryȝte as þe matere of þe
frenesie & þe matere of þe litargie þat is more doutes, by emplastres
withouten forth leyd is desolfed, and þere nys none sclyndynge of þe
breyn panne ne no wounde in þe skyn, myche more lyȝtlokere & more
bettere þe blod þat is lyȝt & able to ben reselfyde, whiche þat wende
done be þe forseyde sclendynge, may be þe forseyde sclendynge beter ben
exaled. Ne þilke blod ys noȝt inviscat in þe substaunce of dure matris
as þe matere ys in apostemys, wherfore he ys more obeyssaunt to þe
expulcioun of kynde, & also ys more obeyssaunt to the attractioun of
medycine. And ȝif þe brayn panne be hurte wiþout wounde of þe skyn, þe
whiche þou schalt y-knowen by þe toknys tofore seyde, þenne sum men
kutten aboue þe hurtyng in þe manere of a cros, & þey areryn þe foure
quarters, & þey kytten & flen þe pannycle þat keferith þe bonys, &
afterwardes þey vsen trepanys & here oþere comyn cures, as 
yt ys schewyde tofore. But y kytte noȝt þe skyn in manere of a cros, but
in þe manere of a Schelde oþere ellys of a thynge þat ys tryangle in þis
manere


, & y make but on quartere & y vnwreye þe bon, þat þe oyle of roses may
persen yn,


 

and þat þe vertue of þe medycine, þat ys y-mad of honye of roses & oyle
of roses, may drawe fro byneþe þe brayn-panne; and y do in þis cas al
þynge, as yt declarith nexte aboffe. And ȝif men make obiectioun aȝeyns
me by constantine oþere ellys by hym, þat seyth þat by alle oure myght
we enchewyn þat neþere oyle ne non vncomys þynge falle noȝt withynne þe brayn-panne, I answere with
Avecene, þat seyth: þat he wircheþ ryȝtfulliche þat vsith certeyne
oyles, & þe same telliþ galien & serapion, and also y seye þat oyle of
roses, whiche þat be mad of grapes of Olyue tres þat beþ noȝt ripe, is
noȝt vnctuose, but is dreyȝe; & it is clepyde oyle Omfacinum, & namlye
whanne þat roses ben y-medlyde with þat oyle, þilke oyle hath y-gete to
hym a swete smellynge & a dreyȝinge, cumffortynge animal spirites; and
also þilke oyle hath a vertue expressif, as galien tellyth in the bok of
symple medycines, by þe whyche þe brayn ys conffortyde & akþes ben
aswagede, & ȝif þere be mad enye gret blod, yt is y-made Sotyll; &
whenne alle þese þynges ben y-gadryde togedyre & leyde abouen, dura
mater ys clansed. Sumtyme þe brayn ys meffyde of sum gret hurt oþere of
sum fallynge, oþere of sum smytynge withouten eny wounde ore enye


 

breche of eny bon, þan do þou as dyde y to a Chanoun of þe ordre of
seint Austyn. Whanne þat he wolde haue lopyn vpon an hye hors and haue
seten in þe sadyll, þe hors areryde vpon hys two hyndere
fete, & þilke chanoun fel doun bakwarde vpon þe erthe on hys hed; & alle
hys bodye was y-brusyde, and namlye aboute þe hed þat anon he lost þe
ffelynge & þe meffynge of alle his bodye. Þanne a lewyde leche þat was
frende to þilke Chanoun was y-clepyde, & he couþe helpe hym noȝt, for he
had neuere seyne þe same cas, ne he ne couþe noȝt on lettre. And at þe
laste y was clepte, & y fonde hym noȝt herynge ne spekynge ne nothynge
mevynge, I demyde hym for ded, and naþeles sauyde, ȝif þat he were my
broþere y nolde nouȝt for an hundrede mark, but y sayede in hym þe
godnesse & þe helpynge of medycines; ffor ofte tymes kynde with gode
werkys helpith preueliche þat semyth vnpossible to a leche. And þenne
þey preyede me with gret Instaunce, and y made the herys of hys hed to
be schaffen and þenne y anoynt all þe hed with þre partye of oyle of
roses, & on partye of vyneger hot y-medlyde togedyre, & y caste abouen
þe poudre of mirtylles, and y leyde abouen a sotyll þenne cloth y-wet in
þe same oyle & vynegre,


 

& aboue þat towȝ smale y-tosyde, & y bonde alle þe hed with a band, &
abouen y leyde a lambys skyn, & so y chaungede yt twyes euerye day; in
anoyntynge þe nolle & þe nekke into þe myddell of þe rygge-bon byhynde
wiþ hote oyle of Camamylle. In þe secunde day he opnyde a lyte his
eyȝen, & he bygan to loken aboute hym as it hadde be a deff man, oþere
ellys a man þat were in a wondrynge; and þenne some wolden haue assayede
ȝif þat he wolde eten, & y wolde nouȝt Suffren hym to eten,
& y seyde þowȝ þat he wolde eten he scholde noȝt. In þe þridde day y
spak to hym, & he answerde me bablynge as a childe þat begynneþ to
speke, but he myȝte formen non worde. 
In þe fourþe day he spak bostynglyche, and þenne y gaf hym to drynke hot
ydrosacre, þat ys y-mad of Sugre & of watyre. In þe ffyfte day he toke
þikke tysan. In þe sixe day y gaf hym þe broth off a
chykne, & þenne he gan to strengþe litel & lytel & lytel, & lytel to
meffen, & neuere þe latere he myȝte noȝt walkyn by manye dayes. And
whanne þat he myȝte take Suffisauntlye mete, y comaundyde hym to take
Pylulas Cochias, for to


 

resolfe by evacuacioun þe matere þat was y-gadrede togedire in þe hed by
þilke fallynge. And y comaundyde hym to eten ofte þe braynes of briddys
hedys, as of hennys & of smale bryddes, & also of kyddes; and in þis
manere he was hol; naþeles he was neuyre so sotyl of wyt as he was
tofore. In þis cas buþ yuele signes: as þe face to be crokyde, & þat on
eyȝe to loken asquynt oþer crokydlyche, apoplexie, crampe, to schyte
wiþout felynge, & vnmevablete of alle þe membris outsepte þe lacertes of
þe brest þat mowe be saff. He þat redith þis bok may chesen after hys
owne wyl, one of þre weyes whiche þat beþ now y-vsyde, þat on ys þe wey
whiche þat ys seyde in þe bygynninge of þis chapitell, þe whiche weye
many vsen, and a leche o Ianewe þat is y-clepyde Anselme vsith þis weye,
& þereby he gat myche moneye, naþeles y wyste wel þat manye men dyȝeden
in his handys by þis wey. Þe secunde weye is in alle manere
hurtynges of hed to vsen terebracioun, oþere ellys remeffynge of þe bon
with handlyche Instrumentes; þe þridde ys my weye whiche þat y haue
tolde opynlye in


 

alle manere of cas; and y beleue ȝif þat he wyl take hede to alle þese
weyes, & þat he wyll wyslye dyscussen þe opyniouns of Auctores, þat he
schal se fewere dyȝe be my þridde weye þenne by enye oþere. Almyȝtie god
lede þe redere of þis werk in þe beste wey, þorwe whose myȝte, wordes
takyth sentence & echyn vnderstondynge. Þowȝ þat we han behoten to
treten of Anotamye of membres þat ben componed, in þe bygynninge of
euery chapytell of this secunde tretys, naþeles we leuen yt for þe
bettire for to treten of þe Anotamye of þe vysage, to þe þridde tretys,
where we schulle tretyn of seknesse þat comyth to þis membres, whyche
seknesse beþ non woundes.


 Cap. off woundes of þe face & Anotamye of þe same.

Woundes þat ben made in þe face, oþere þey beþ mad with a swerde, ore
wiþ sum thynge ellys þat woundeþ, oþere þey ben mad wiþ prikynge of a
knyf, arwe, oþere spere. Yt is necessarye, þat a surgyne haue more
diligence in þe woundes of þe face, for it is a place þat is myche y-
seyne, & yt ys wel y-do to make a sotyll cicatryce. A wounde þat ys mad
with a swerde oþere with sum þynge


 

semblable þat is alweye in lengthe, a man moste sotylliche sowyn & gedre
þe parties of þe wounde. And for þat many men lyȝen of þe
wounde of þe nese, þey seyȝen þat on bare hys nose y-kytte of in hys
hande, þe whiche nose was afterwarde y-sette aȝeyne in hys owne kynde;
þe whiche ys an opyn lesynge, for þe spiryt of lyf of felynge & of
meffynge passith aweye, whanne a membre is departyde from þe body. I
wylle begynne at þe wounde at þe nese þat is y-kutte in lengthe, wose
cure ys lyȝt to hele; brynge þe parties togedre of þe wounde & sowe hem,
& wirche aboute the wounde as y haue seyde tofore in þe chapitle of
wondes. And ȝif þat þe nese were y-kutte twarte offere doun to þe ouere
lippe, & naþeles þat þe ouyre lippe & þe nose were noȝt kutte al awey,
but þat it helde faste at boþe þe endys of þe wounde, þanne sette aȝeyne
þe nose in his propre place, þe noseþrellys yche aȝeyns oþere as þey
were tofore, & make two smale tentys of wex, & putte in boþe þe
noseþrellys aboue þe wounde, ȝif þat þou maist, & þenne make a poynt by
þe space of a litel fyngere from þat on ende of þe wounde, & an oþere
poynt at þe oþere ende of þe wounde, and an oþere poynt in þe myddel of
þe nose anentys þe forhede; & afterwarde a poynt on eiþere syde of þe
nose, afterwarde make a poynt betwene evyry poynt, so þat þou haue in
noumbre of alle þe poyntes,


 

whenne þey ben ful mad, .IX. Caste þe poudre þat is tofore seyde vpon þe
wounde, þat is y-mad of lym, ffrank ensence, sancdragoun, & take whyte
of an ey & oyle of roses and bete hem togedire, & leye þereynne a lynne
cloþ & leye abouen þe wounde, aftirwarde þereto þre
plumaciolus, one vndireneþe, & on on þat o syde, an oþere on
þe oþere syde; & þanne bynde þe nose wiþ tweye bandys, þat on schall
holden vp þe nose þat he may nouȝt discendyn dunward, þat oþere schal be
leyde aboffe þat he mowe kepyn þe plumacyolus, poudere, & þe sowynge.
And þilke bande þat ys vnder þe nose þat halt þe nose vpwarde, schal be
knett abouen on þe hed, and aftirwarde he schal be turnyde twarte offere
þe forehed, þat he mowe holde þe bande, & þe nose declyne to neiþere
syde. And þe bande þat ys leyde aboffe þe nose, schal be bounden
behynden in þe nolle; and afterwarde he schal turnen aȝeyne aboffe þe
nose, holdynge þe plumacyoles þat þey mowe noȝt wagge on neythere syde
aboute þe sewynge; & aboute þe forhed þou schalt legge þe deffensif of
bol, and aftirwarde þou schalt worche on þe wounde of þe nose as y haue
seyde in a wounde of flesch in þe firste tretys. Þe woundes þat beþ y-
mad in oþere partye of þe face as with a swerd ore oþire þynge
semblable, brynge hem togedire, sowe hem, & cure hem, as yt ys conteyned
in generall chapitle of woundys, takynge


 

hede hereto, þat þe sowynge þat ys y-mad in þe face, schal be more sotyl
& fairere, þanne in enye oþere party of þe body. And þou maiste maken a
sowyng in þe face, ȝif þat þe wounde be nouȝt to myche, on þis manere. ℞
mastyk & sangdragoun & poudre hem & tempre hem togedire wiþ þe whyte of
an eyȝe to þe þyknesse of hony, & wete þereynne tweye pecys of lynnen
cloþ as longe as þe wounde, & leye one on þat o syde of þe 
wounde, & þe oþere on þat oþere & lete hem dreyȝen, and afterwarde make
þe wounde sum what to blede, & þenne brynge þe partyes of þe wounde
togedires; & sowe þilke two pecys togedres, & caste aboue þe poudre of
lym, ffranc ensence, sancdragoun tofore seyd, & wete a cloþ in þe whyte
of an eyȝe & oyle of roses, & leye abofe al togedyre, and kepe þe
partyes with ligature, & procede forþ in alle þynges as y haue tofore
seyd. And ȝif þat þe wounde be y-mad with a dart oþere with an arwe, &
þe arwe ben y-drawe out and þe wounde be myche y-sene, þenne þe cure ys
þe same þat was seyde in þe same chapytell oþere ellys in þe firste
tretys, wheþere þat þere be a synwe prikyde oþere none. But ȝif þat þe
arwe-hed were entrygede in enye privy place of þe face, so þat yt myȝte
nouȝt ben seyȝen, þenne euerye man bysie hym be his wyt, to knowe how þe
seke man stod, whanne he was y-smete, & whennys þat þe arwe come, & to
what party þe wounde strecchith, þat he mowe loke ȝif þat he mowe fynden
enye manere


 

wey, how he may drawen out þilke arwe-hed; and þenne drawe hym out þe
beste manere þat he may. And ȝif he may nouȝt, helde into þe wounde oyle
of roses, & medle he oyle of roses & þe ȝolke of an eyȝe togedre, &
helde into þe wounde, & wiþ þis medycine worche in þe wounde, tyl þat
kynde schewe sum manere wey. Manye men han born an arwe-hed in þat
partyes of here face by longe tyme; and aftere kynde haþ cast out þilke
arwe-hed, oþere ellys haþ schewyde sum weye by whom þilke arwe-hed myȝte
be taken out. And þou moste taken hede be al þy myght þat whanne þat þou
sowyste þe woundes of þe face þat þe mouþ be noȝt crokyde, but make so
slylye þy sowynge þat þylke accident may noȝt ffallen; & þat
þou maiste do wel, ȝif þat þou couþest ordeyn wel þy sowynge & ȝif þou
couþest kepen wel þy sowynge wiþ plumacyolus & wiþ byndynges.


 Cap. iij. tretis ij is off woundes of þe nekke & Anotomye of
 þe same.

 By the nekke is contynwede alle þe place þat is bytwene þe hed & þe
schuldres, whose Anotamye y wyll tellen as y haue behyght. Some men
makyth dyfference bytwene þe nekke & þe


 

wesant & þe þrote-bolle, and alle þese be conprehendyde vndire þe name
of þe nekke. In þe nekke þere ben vij spondiles—þat is to say, whirle
bonys of þe rigge. Þe furste of þe bonys ys y-bounde wiþ a bon of þe hed
þat ys y-clepyde passilare wiþ manye smale feble ligamentys; & þey weren
feble bycause þat þilke Iuncte nexte þe hed myȝte meffe manye weyes. And
þe cause why þat þere were manye smale lygamentes multeplyede in þat
Iuncte, þat manye smale myȝte susteyne a grete burthyne as wel as a fewe
grete; & ȝif þat þere were a fewe grete, þey were nouȝt so able to be
meffyde. The firste spondyle ys y-bounden to þe secunde, þe secunde to
þe þridde, þe þridde to þe fourþe, þe iiij. to þe v., þe v. to þe vi.,
þe sixte to þe sevenþe, þe vij. ys y-bounden loselyche to þe fyrste
spondile of þe rugge, þat þe nekke myȝte more lyȝtlyche meffen, whiche
ys clepyde þe viij. spondile, whenne þat þou reknyste from þe hed
dunwarde. vij. peire off synwes growiþ out by þese .vij. spondelis. Þe
firste peire of synwe procedeþ out bytwene þe fyrste spondile & þe bon of þe hed þat ys y-clepyde passilare; þe secunde peire of
synwes ys y-bore bytwene þe firste spondile & þe secunde, & so euery
peire passith out bytwene euery spondile.


 

Þese Synwys buþ devyeded manye weyes by þe hed, & þe nekke, & þe face, &
þe breste, schuldres, & þe armes; þe braunches of þe synwes of the hed
in some place beþ contynwede & Ioynde with þese synwes. And þese synwes
buþ y-clepyde meffynge ryȝte as þe synwes þat comyth of þe fore partye
of þe brayn beþ y-clepyde felynge & þese habbiþ also felynge. Of þese
Synwes þat comyth of þe spondlis of þe nekke þere beþ mad brawnys, þe
whiche beþ instrumentes of mevynge of þe partyes. In þe nekke behynde,
þere ben y-ordeynde opyn veynes comynge from þe lyffere whiche þat
ascendyn to þe hed, and vndire þo Veynes þere ben Arteryes y-hud
priuelyche, comynge ffrom þe herte & goynge to þe hed for notable
profetes. And whanne þat þey han do al here office in þe hed, þey
descenden doun by þe place þat beþ behynde þe erys & þey bryngen materie
spermatice, þat is to say mater of sperme, don to þe ballokes, &
þerefore it ys y-seyde: ȝif þat þo Veynes weren y-kutt, a man scholde
neuere engendre. On þe ryȝt syde & eke on þe lefte syde of þe nekke þere
ben y-ordeynde tweye nolles, þe whyche beþ of lygamente mater, þe whiche
procedeþ out of þe bonys


 

of þe hed & of þe spondiles, & þey strecchen doun to þe ers in lengþe
besydes þe spyne bon, & þey ben a couche & a restynge place to þe synwes
þat comyth out of þe nucha. In þe fore partye of þe nekke þere ys gula
whiche þat strecchiþ from þe chyn doun to þe furcle of þe brest; and
bytwene þe nekke & þe gulam wiþynneforþ þere ys y-ordeyned
mery—þat ys to seye þe wesand; þe whiche þat discendiþ of a smal schyn
environynge alle þe mouth withynneforþ, & so goynge doun to þe Stomak, &
he ys hol & conteynde wiþ þe Stomak, & ys of Substaunce of þe same
stomak, & he dissendiþ doun by þe hyndere partye of þe nek clevynge to
þe spondelis; tyl þat he come to þe .v. spondile of þe rugge, & þere he
ys departyde from þe spondelis and declyneþ into þe Innere partye tyl
þat he perce þorwe þe mydryff, & he ys componed of twey pannycles, and
in þe Innore cloþ þere ben brawnys in lengthe, by þe whiche drauȝte ys
made of mete & drynke, and in þe vtter cloþ þere bene brawnys in brede
by whom ys made castynge out of superfluyte; and he haþ non
transversarye, þat ys to seye goynge twartoffere, ffor wythholdynge ys
nouȝt nedfful to hym. And in þe fore partye of þe brest þere is y-set þe
canne of longes, þe whiche ys componed off grustlye


 

rynges y-bounde togedire wiþ panycleris ligamentes, habbynge in þe
Innore partye a ful smeþe pannicle Ioynynge togedire þilke grustly
rynges. And þilke rynges, whenne þat þey ben ioynede with mery, þey ben
defautyf anonde þe mery. And þe forme of þe canne of þe longes as
yt were þe forme of a cane—þat is to say a reed, of þe whiche reed þe
fourþ part were kutt away in lengthe, & aftereward þe canne ys y-wreye
wiþ a sotyl cloth, þat whanne þat a grete mossell of mete passe doun be
þe mery, he scholde han non lettynge, but þilke pannicle of mery ȝeuyth
stede to þe grete mete passynge doun to þe stomak. Þe þrotbolle þat is
mad of þre grustlys, ys y-sette aboue þese two weyȝes. And
boþe on þe ryȝte syde & eke on þe lefte syde of þe cane of þese longes,
þere beþ tweye grete veynes þat beþ y-clepyde organice oþere ellys
guydes. & vndire þe veynes þere ben grete arteryes, and of þe kyttinge
of þilke Veynes & Arteryes þere comyth ofte tymes gret peryle & sumtyme
sodeyne deþ; for þe grete afynite þat þey han in þe
herte & þe grete noyenesse þat þey han to þe lyffer, sennore by hem blod
ys evacued, wherefore spirites exaleþ whyche þat buþ frendys, boþe to þe
body &


 

eke to þe soule. Þe ligamente of þe þrote ys y-clepyd þe eminence oþere þe hekþe of þe epiglote, & in þe sydes of þe þrote
þere is y-set gula. & þe goynge of brawnys, cordys, synwes, veynes,
arteryes & here braunchys by parties of þe hed proceden aftyre þe ordre
of heres, & þey ben ordeynde in þe nekke & in þe gula aftire here
lengþe. And hereby þou maiste ysene, how þat yt is necessarye a surgyn
to maken hys kuttynges, & hys brennynges by lengþe of þe nekke & of þe
þrote, and þat þe woundys þat ben y-mad twarte offere beþ more perylose,
þen þo þat bene in lengthe.

Wonde of þe nekke. Now we wyl tretyn of woundes þat beþ mad in þis
place wiþ a swerd oþere with sum þynge semblable to hym, oþere wiþ an
arwe, oþere with sum þynge semblable to hym. And ȝif it be wyth a
swerde, oþere yt ys twarte offere ore in lengthe; and ȝif it be twart
offere, and þere ben y-kutt grete Veynes oþere arteryes, hit ys gretly
to dreden. Naþeles þou schalt helpe to staunche þe blod & to consoude þe
veyne, aftere þe techynge tofore asygned in þe chapytle off fflux of
blod. And ȝif þere be a synwe kutte, brynge þe parties of þe synwe
togedyre, & sowȝ þe pellykles of þe synwe with þe sowynge of þe wounde,
as y haue tauȝt tofore in þe place of sowynge of synwes, and
leye aboffe lumbricus of þe


 

erthe þat beþ erthe wormes y-stampyde & boylled wyth oylle of roses, &
kepe þe sowynge with byndynge, and so procede forþ in alle þynge in þe
cure, as yt is tolde in the chapitle tofore schewyde. And ȝif þat þe
wonde were in lengþe, yt ys noȝt necessarie but forto sowe þe wounde &
to casten aboue, þe poudre of lym, ffrank ensence & sank dragoun, & to
kepe þe sewynge & þe poudre with byndynge, tyl þat þe wounde be ful
consouded. And ȝif þat þe wounde were y-mad in þo parties with an arwe
oþere a knyff, oþere a spere, oþere sum þynge semblable to hem, and ȝif
þere be an arwe, drawe hym out, and ȝif þe arwe be drawen out, loke ȝif
þere folwe emorosogie, þat ys to seye, a gret flux of blod, & þenne
staunche hym aftere þe doctryne y-told tofore. & ȝif þere be non flux of
blod, loke ȝif þere be akþe; & ȝif þere be akþe, put into þe wounde a
lytel tente þat may holde þe wounde opyn al day, þat þou may se þat þe
wounded man schal han non akþe. And ȝif he haue non akþe, lete þe wounde
be consoudyde; ffor sum tyme it happith, þat an arwe, oþer sum thynge
semblable passith þorwe þe nekke & þe þrote, & ȝit he touchiþ noȝt
veyne, arterye, ne synwe, & þenne it nediþ noȝt but þat þe wonde be
consouded. And ȝif þere were akþe oþere ellys a bygynnynge of swellynge,
þan yt were necessarie to fulfylle þe wounde wiþ hot oyle of roses & to
put in a tente noȝt to grete,


 

y-wett in þe ȝolke of an eyȝe & oyle of roses hot, & so holde þe wounde
open to þat he ȝyfe quyter, & afterwarde clanse hym & afterwarde
consoude hym. Nota: vndirstande þe peryles þat comeþ from wondys þat
ben mad in þis place. Þe firste Perel ys: ȝif þat þe nekke
be kutte twarte offere with a swerd, so þat þe nekke-bon & þe marye of
þe nekke-bon be y-kut al atwo, yt is dedlyche; and ȝif þat nucha, þat ys
þe marye of þe nekke-bon, is noȝt y-kut al atwo but ys y-hurt, yt is
peryle of leosynge, ffelynge & meffynge, & at þe laste to be ded, but
ȝif þe medycines þat y schal tellen afterwarde mowe helpen. And ȝif þat
enye Veynes oþere enye gret synwe be y-kut twart offere, y suppose þat
he be helyde, þe nekke schal neuere haue hys fre meffynge; and ȝif enye
of the veynes organyk whiche þat beþ clepyde guydes, oþere ellys enye of
þe arteries þat beþ vndire hem beþ y-kut, yt ys drede of sodeyne deþ,
ffor sodeyne exalacioun of þe spirites & also for Afynyte of þe herte; &
also ȝif þat þe canne off þe longes be y-kut twarte offere al atwo, for
þe more partye it is dedlyche; & so it ys seyde ȝif þat þe veynes þat
beþ behynde þe eres be y-kut al atwo, he schal nevire engendre. Also sum
tyme ys y-kut oþere y-prekyde þe synwe þat is clepyde reuersiff, þat ys
vndire boþe þe sydes of þe ere, of whose kuttynge oþere prekynge euere
more ys mad horsnesse. And ȝif


 

þat place ben y-perced with an arwe, & þowȝ þat trachea arteria be y-
percyde oþere ellys ysophage, so þat Nucha be noȝt þrillede be þe mydle,
þey mowe ben y-helyde with gode medycines & acordynge. Þou schalt helpe
Nucha þat ys y-hurt in þis manere: þou schalt helden into þe wounde in
þe bygynninge oyle of roses & afterwarde leye aboffe oyle of roses & þe
ȝelke of an eyȝe, and þou schalt be busy in alle manere to aswage akþe;
& whenne þat quyter ys y-mad, þenne leye a mundificatyff wiþ medicynes
confortatyff and Incarnatyfes y-mad in thys manere: ℞. oyle
of rosis colat .ȝ. iiij, with resyne ana. ȝ. ij,
terbentyne ȝ. iij, frank ensence, mastyk ana. ȝ. i, mirre, sarcocolle,
 mumie ana .ȝ. , barly mele .ȝ. ;
streyne it on a cloþ & leye yt on þe nucha þat is hurt. And þawȝ þat
hereof euere more pronosticacion scholde go tofore whiche scholde sownen
to yuele, naþeles by þis medicine þere comyth rectificacioun to þe nuca,
& amelioracioun off mevynge of lymes þat beþ beneþe þe place of þe nuca
þat ys y-hurt, more helpynge, þenne semyth possible to þe leche. For
þere ys noþynge vnpossible to Stalworth nature; namlyche whanne þat yt
is holpen wiþ a gode leche & wiþ þynges, þat beþ


 

helpynge & acordynge to a gode entencioun. Here vndirstande þat alle
manere wounde þat persith to þe substaunce of þe brayn oþere ellys to þe
nuca, so þat by þe hurtynge of þe nuca þe meffynge & þe ffelynge of some
lymes ben y-lost, namlyche from þe whirlebonys of þe rugge, of þe reynes
vpwarde, & alle manere wounde þat ys mad in þe extremites of þe lacertes
as þre fyngremele brede in þe schuldres, oþere þre fyngre mele brede
aboue þe elbowe oþere byneþen, oþere þre fyngre mele aboue þe kne oþere
byneþene, & euery wounde þat ys in a synwye place with strengest akþe &
hardnesse, schal be demyde dedlyche: ffor þe noblete of þilke brayn, &
for þe Affynite of nuca wyth þe brayn, of þe whiche nuca passith as þe
Ryuere from a welle, & for þe Afynite of þilke Synwes wiþ þe brayn, by
mene of þe Nuca, of whom þey passen out as of a flod, wherefore þou schalt euyre more in swiche manere woundes pronostiken deþ, and
euere more fle as myche as þou mayst from vnresonable cures, but ȝif þou
be wiþ þe more Instaunce y-preyȝede. Naþeles sumtyme nature with gode
helpynges worchith þat semeþ to the leche vnpossible. Neuere þe latere
loue non swiche cures but ȝif þou be gretliche y-preyede, and þenne
entyremete of þe cure of þe syke man.


 


 Capit. iiij. tretis .ij. is of woundes of þe spaude,
 schuldre, arme, handis, ffingres, brawnes, veynes, and here
 Anotamye.

Þe spawde ys one of þe iiij bonys whiche þat makiþ þe forme of þe
schuldre, & þe spawde-bon is þenne & brode towarde þe schuldres & in hys
endys grustly. On þe vppere syde of hym he haþ an egge sumwhat gret &
towarde þe arme in þe place of þe schuldre he ys grete & rounde. And
þilke ende ys holwe as a box, and þis bon ys lyche to a pele, þe whiche
men settyth brede into þe ovyne, and on þe hyndere partye of þe schuldre
he haþ an emynense. & in þe box of þis bon — — whiche ys y-clepyde
adiutorium þe whiche ys a bon sumwhat crokyde, gret & holowȝ. Þis bon ys
gret for necessite of strengthe, & of schappe holwe, þat he were lyȝte,
þat he scholde nouȝt þrowen his hevynesse lette þe wirchynge of
lacertes, and þe rounde extremite of þis bon entreþ into þe holwenesse
of the spaude. & þey beþ y-bounde togedre with a bowable ligament. Þe
canel-bon of þe brest ys in this manere


 

y-made, habbynge an additamente sumwhat rounde in þe neþere
partye, þe whiche entryth a manere box, þe whiche ys in þe offere partye
of þe ovyre bon of þe vij. bonys of þe brest. And euerye extremyte of
þilke vij. bonys beþ y-Ioyned wiþ þe spawde, þat þe schuldre myghte be
þe more strenger; and forto make þis place þe more strengere, þere beþ
sette two smale bonys whiche beþ y-clepyde rostralis to þe lyknesse of
þe byle of a crowe, & forto fastne þe schuldres, þis bon rostrale ys y-
put in þe manere of a wegge. But þe bon of þe adiutorie haþ in þe neþere
partye towarde þe elbowe tweye emynences, and þe on of þe emynence ys
more herre þenne þe othire; and boþe þese emynence beþ as yt were half a
bokett wiþ þe whiche men drawiþ water; and þilke tweye Additamentis beþ
y-Ioyned with þe bonys of þe arme. Þe Arme from þe Elbowe dunwarde, haþ
two bonys, and þe offere bon whiche þat strecchiþ from þe þowmbe þat ys
clepyde adiutorium is smallere bon, and þe neþere bon þat strecchith
from þe lytel fyngere to þe elbowe is þe grettere bon. & he haþ in þe
offere ende towarde the elbowe an additament like to a byle oþere a pyk,
and þilke pyk makyth þe elbowe scharpe, whenne þat þe arme ys y-folden,
and it letteþ þat þe arme may noȝt ben y-bowyde bakwarde. Þese tweye
bonys beþ


 

so y-Ioynede togedire, þat it semyth as on bon. And þe neþere ende of
þese bonys beþ y-Ioyned wiþ þe bonys of þe hande, whiche beþ y-clepyde
rasceta þat beth viij bonys.

Here the Add. MS. ends.