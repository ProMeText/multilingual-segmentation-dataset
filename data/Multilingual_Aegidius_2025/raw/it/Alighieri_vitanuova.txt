Biblioteca Italiana | Sapienza Università di Roma <http://
www.bibliotecaitaliana.it/>

 Alighieri, Dante
 Vita nuova



 1. 1

In quella parte del libro della mia memoria dinanzi alla quale poco si
potrebbe leggere, si trova una rubrica la quale dice Incipit Vita Nova.
Sotto la quale rubrica io trovo [Page 3] scripte le parole le quali è
mio intendimento d'asemplare in questo libello, e se non tutte, almeno
la loro sententia. [Page 4] Nove fiate già apresso lo mio nascimento era
tornato lo cielo della luce quasi a uno medesimo puncto quanto alla sua
propria giratione, quando alli miei occhi apparve prima la gloriosa
[Page 5] donna della mia mente, la quale fu chiamata da molti Beatrice,
li quali non sapeano che si chiamare. Ella era già in questa vita stata
tanto, che nel suo tempo lo Cielo [Page 6] Stellato era mosso verso la
parte d'oriente delle dodici parti l'una d'un grado, sì che quasi dal
principio del suo anno nono apparve a me, e io la vidi quasi dalla fine
del mio nono. Apparve vestita di nobilissimo colore umile e onesto
sanguigno, cinta e ornata alla guisa che alla sua giovanissima etade
[Page 7] si convenia. In quel puncto dico veracemente che lo spirito
della vita, lo quale dimora nella secretissima camera del cuore,
cominciò a tremare sì fortemente, che apparia nelli [Page 8] menomi
polsi orribilmente; e tremando disse queste parole: «Ecce Deus fortior
me, qui veniens dominabitur michi!». In quel puncto lo spirito animale,
lo quale dimora nell'alta camera nella quale tutti li spiriti sensitivi
portano le [Page 9] loro perceptioni, si cominciò a maravigliare molto,
e parlando spetialmente alli spiriti del viso, disse queste parole:
«Apparuit iam beatitudo vestra!». In quel puncto lo spirito naturale, lo
quale dimora in quella parte ove si ministra lo nutrimento nostro,
cominciò a piangere, e piangendo disse queste parole: «Heu, miser, quia
frequenter impeditus ero deinceps!». D'allora innanzi, dico [Page 10]
che Amore segnoreggiò la mia anima, la quale fu sì tosto a·llui
disponsata, e cominciò a prendere sopra me tanta sicurtade e tanta
signoria per la virtù che li dava la mia ymaginatione, che me convenia
fare tutti li suoi piaceri compiutamente. Elli mi comandava molte volte
che io cercassi per vedere questa angiola giovanissima; onde io [Page
11] nella mia pueritia molte volte l'andai cercando, e vedeala di sì
nobili e laudabili portamenti, che certo di lei si potea dire quella
parola del poeta Homero: «Ella non parea figliuola d'uomo mortale, ma di
Dio». E avegna che la sua ymagine, la quale continuatamente meco stava,
fosse baldanza [Page 12] d'Amore a signoreggiare me, tuttavia era di sì
nobilissima virtù, che nulla volta sofferse che Amore mi reggesse sanza
lo fedele consiglio della Ragione in quelle cose là dove cotale
consiglio fosse utile a udire. E però che soprastare alle passioni e
acti di tanta gioventudine pare alcuno parlare fabuloso, [Page 13] mi
partirò da esse, e trapassando molte cose, le quali si potrebbero trarre
dello exemplo onde nascono queste, verrò a quelle parole le quali sono
scripte nella mia memoria sotto maggiori paragrafi. Poi che fuoro
passati tanti dì che apuncto erano compiuti li nove anni apresso
l'apparimento soprascripto di questa gentilissima, nell'ultimo di questi
[Page 14] dì avenne che questa mirabile donna apparve a me vestita di
colore bianchissimo, in mezzo di due gentili donne, le quali erano di
più lunga etade; e passando per una via, volse gli occhi verso quella
parte ov'io era molto pauroso, e per la [Page 15] sua ineffabile
cortesia, la quale è oggi meritata nel grande secolo, mi salutòe
virtuosamente tanto, che mi parve allora vedere tutti li termini della
beatitudine. L'ora che lo suo dolcissimo salutare mi giunse, era
fermamente nona di quel giorno. E però che quella fu la prima volta che
le sue parole [Page 16] si mossero per venire alli miei orecchi, presi
tanta dolcezza, che come inebriato mi partio dalle genti, e ricorso al
solingo luogo d'una mia camera, puosimi a pensare di questa
cortesissima. E pensando di lei, mi sopragiunse uno soave sonno, nel
quale m'apparve una maravigliosa visione. Che mi [Page 17] parea vedere
nella mia camera una nebula di colore di fuoco, dentro alla quale io
discernea una figura d'uno signore, di pauroso aspecto a chi la
guardasse; e pareami con tanta letitia quanto a·ssé, che mirabile cosa
era; e nelle sue parole dicea molte cose, le quali io non intendea se
non poche, tra le quali io intendea queste: «Ego Dominus tuus». Nelle
sue braccia mi parea vedere una persona dormire nuda, [Page 18] salvo
che involta mi parea in uno drappo sanguigno leggieramente; la quale io
riguardando molto intentivamente, conobbi ch'era la donna della salute,
la quale m'avea lo giorno dinanzi degnato di salutare. E nell'una delle
mani mi parea che questi tenesse una cosa la quale ardesse tutta; e
pareami che mi dicesse queste parole: «Vide cor tuum!». [Page 19] E
quando elli era stato alquanto, pareami che disvegliasse questa che
dormia; e tanto si sforzava per suo ingegno, che le facea mangiare
questa cosa che in mano li ardea, la quale ella mangiava dubitosamente.
Apresso ciò poco dimorava che la sua letitia si convertia in amarissimo
pianto; e così piangendo si ricogliea questa donna nelle sue [Page 20]
braccia, e con essa mi parea che si ne gisse verso lo cielo. Onde io
sostenea sì grande angoscia, che lo mio deboletto sonno non poteo
sostenere, anzi si ruppe e fui disvegliato. E immantanente cominciai a
pensare, e trovai che l'ora nella quale m'era questa visione apparita
era stata la quarta della nocte, sì che appare manifestamente ch'ella
fue la prima ora delle nove ultime ore della nocte. E pensando io a·cciò
[Page 21] che m'era apparuto, propuosi di farlo sentire a molti li quali
erano famosi trovatori in quel tempo: e con ciò fosse cosa che io avesse
già veduto per me medesimo l'arte del dire parole per rima, propuosi di
fare uno sonetto, nel quale io salutasse tutti li fedeli d'Amore; e
pregandoli che giudicassero la mia visione, scrissi a·lloro ciò che io
avea nel mio sonno veduto. E cominciai allora questo sonetto, lo quale
comincia A ciascun'alma presa.

[Page 22]
A ciascun'alma presa e gentil core
nel cui cospecto ven lo dir presente,
in ciò che mi riscriva 'n suo parvente,
salute in lor segnor, cioè Amore.
[Page 23]
Già eran quasi che aterzate l'ore
del tempo che omne stella n'è lucente,
quando m'apparve Amor subitamente,
cui essenza membrar mi dà orrore.
[Page 24]
Allegro mi sembrava Amor tenendo
meo core in mano, e nelle braccia avea
madonna involta in un drappo dormendo.
Poi la svegliava, e d'esto core ardendo
lei paventosa umilmente pascea.
Apresso gir lo ne vedea piangendo.

Questo sonetto si divide in due parti, che nella prima [Page 25] parte
saluto e domando risponsione, nella seconda significo a che si dêe
rispondere. La seconda parte comincia quivi Già erano.


 2. 2

A questo sonetto fu risposto da molti, e di diverse sententie: tra li
quali fu risponditore quelli cui io chiamo primo delli miei amici, e
disse allora uno sonetto, lo quale comincia Vedesti, al mio parere, omne
valore. E questo fu quasi lo principio dell'amistà tra lui e me, quando
elli seppe che io [Page 26] era quelli che li avea ciò mandato. Lo
verace iuditio del detto sogno non fu veduto allora per alcuno, ma ora è
manifestissimo alli più semplici. Da questa visione innanzi cominciò lo
mio spirito naturale ad essere impedito nella sua operatione, però che
l'anima era tutta data nel pensare di questa gentilissima. Onde io
divenni in picciolo tempo poi di [Page 27] sì frale e debole conditione,
che a molti amici pesava della mia vista; e molti pieni d'invidia già si
procacciavano di sapere di me quello che io volea del tutto celare ad
altri. E io, accorgendomi del malvagio domandare che mi faceano, per la
volontà d'Amore, lo quale mi comandava secondo lo consiglio della
Ragione, rispondea loro che Amore era quelli che m'avea così governato.
Dicea d'Amore, però che io portava nel viso tante delle sue insegne, che
questo non si potea ricoprire. E quando mi domandavano: [Page 28] «Per
cui t'à così distructo questo Amore?», e io sorridendo li guardava, e
nulla dicea loro. Uno giorno avenne che questa gentilissima sedea in
parte ove s'udivano parole della Regina della gloria, e io era in luogo
dal quale vedea la mia beatitudine; e nel mezzo di lei e di me per la
recta linea sedea una gentil donna di molto piacevole aspecto, la quale
mi mirava spesse volte, maravigliandosi del mio sguardare che parea che
sopra lei terminasse. Onde molti s'accorsero del suo mirare, e in tanto
vi fue posto mente, che partendomi [Page 29] da questo luogo mi sentio
dire apresso me: «Vedi come cotale donna distrugge la persona di
costui», e nominandola, intesi che dicea di colei che mezzo era stata
nella linea recta che movea dalla gentilissima Beatrice e terminava
negli occhi miei. Allora mi confortai molto, assicurandomi che lo mio
secreto non era comunicato lo giorno altrui per mia vista. E
immantanente pensai di fare di questa gentil donna schermo della
veritade, e tanto ne mostrai in poco di tempo, che lo mio secreto fu
creduto sapere dalle più persone che di me ragionavano. Con questa donna
mi celai alquanti anni [Page 30] e mesi. E per più fare credente altrui,
feci per lei certe cosette per rima, le quali non è mio intendimento di
scrivere qui, se non in quanto facesse a tractare di quella gentilissima
Beatrice; e però le lascerò tutte, salvo che alcuna cosa ne scriverò che
pare che sia loda di lei. Dico che in questo tempo che questa donna era
schermo di tanto amore quanto [Page 31] dalla mia parte, mi venne una
volontà di volere ricordare lo nome di quella gentilissima e
acompagnarlo di molti nomi di donne, e spetialmente del nome di questa
gentil donna. E presi li nomi di .lx. le più belle donne della cittade
ove la mia donna fu posta dall'Altissimo Sire, e compuosi una pìstola
sotto forma di serventese, la quale io non scriverò; e [Page 32] non
n'avrei facto mentione, se non per dire quello che, componendola,
maravigliosamente adivenne, cioè che in alcuno altro numero non sofferse
lo nome della mia donna stare se non in su lo nove, tra li nomi di
queste donne. La donna colla quale io avea tanto tempo celata la mia
volontade convenne che si partisse della sopradecta cittade e andasse in
paese molto lontano; per che io, quasi sbigottito della bella [Page 33]
difesa che m'era venuta meno, assai me ne disconfortai più che io
medesimo non avrei creduto dinanzi. E pensando che se della sua partita
io non parlassi alquanto dolorosamente, le persone sarebbero accorte più
tosto del mio nascondere, propuosi di farne alcuna lamentanza in uno
sonetto, lo quale io scriverò, acciò che la mia donna fue immediata
cagione di certe parole che nel sonetto sono, sì come appare a chi lo
'ntende. E allora dissi questo sonetto che comincia O voi che per.

[Page 34]
O voi che per la via d'Amor passate,
attendete e guardate
s'elli è dolore alcun, quanto 'l mio, grave;
e prego sol che audir mi sofferiate,
e poi ymaginate
[Page 35]
s'io son d'ogni tormento ostale e chiave.
Amor, non già per mia poca bontate,
ma per sua nobiltate,
mi pose in vita sì dolce e soave,
ch'io mi sentia dir dietro spesse fiate:
«Deh, per qual dignitate
così leggiadro questi lo cor àve?»
Or ò perduta tutta mia baldanza,
[Page 36]
che si movea d'amoroso tesoro,
ond'io pover dimoro,
in guisa che di dir mi ven dottanza.
Sì che volendo far come coloro
che per vergogna celan lor mancanza,
di fuor mostro allegranza,
e dentro dallo core struggo e ploro.

Questo sonetto à due parti principali, che nella prima intendo chiamare
li fedeli d'Amore per quelle parole di Yeremia profeta, «O vos omnes qui
transitis per viam, attendite et videte si est dolor sicut dolor meus»,
e pregare che mi sofferino d'udire; nella seconda narro là ove Amore
m'avea [Page 37] posto, con altro intendimento che le streme parti del
sonetto non mostrano, e dico che io ò ciò perduto. La seconda parte
comincia quivi Amor, non già.


 3. 3

Apresso lo partire di questa gentil donna, fu piacere del Signore degli
angeli di chiamare alla sua gloria una donna giovane e di gentile
aspecto molto, la quale fu assai gratiosa in questa sopradecta cittade,
lo cui corpo io vidi giacere sanza l'anima in mezzo di molte donne, le
quali piangeano assai pietosamente. Allora ricordandomi che già l'avea
veduta fare [Page 38] compagnia a quella gentilissima, non poteo
sostenere alquante lagrime; anzi piangendo mi propuosi di dicere
alquante parole della sua morte, in guiderdone di ciò che alcuna fiata
l'avea veduta colla mia donna. E di ciò toccai alcuna cosa nell'ultima
parte delle parole che io ne dissi, sì come appare manifestamente a chi
lo 'ntende. E dissi allora questi due sonetti, li quali comincia lo
primo Piangete e il secondo Morte villana.

Piangete, amanti, poi che piange Amore,
[Page 39]
udendo qual cagion lui fa plorare.
Amor sente a Pietà donne chiamare,
mostrando amaro duol per gli occhi fore,
perché villana Morte in gentil core
à miso il suo crudele adoperare,
guastando ciò ch'al mondo è da laudare
in gentil donna sora dell'Onore.
[Page 40]
Udite quanto Amor le fece oranza,
ch'io 'l vidi lamentare in forma vera
sovra la morta ymagine avenente;
e riguardava ver' lo ciel sovente,
ove l'alma gentil già locata era,
che donna fu di sì gaia sembianza.
[Page 41]

Questo primo sonetto si divide in tre parti. Nella prima chiamo e
sollicito li fedeli d'Amore a piangere, e dico che lo signore loro
piange, e dico udendo la cagione per che piange, acciò che s'acconcino
più ad ascoltarmi; nella seconda narro la cagione; nella terza parlo
d'alcuno onore che Amore fece a questa donna. La seconda parte comincia
quivi Amore sente, la terza quivi Udite.

Morte villana, di Pietà nemica,
di dolor madre antica,
iuditio incontastabile gravoso,
poi ch'ài data materia al cor doglioso,
ond'io vado pensoso,
[Page 42]
di te blasmar la lingua s'afatica.
E s'io di gratia ti vo' far mendica,
convenesi ch'io dica
lo tuo fallar d'ogni torto tortoso,
non però ch'alla gente sia nascoso,
ma per farne cruccioso
chi d'amor per innanzi si notrica.
Dal secolo ài partita cortesia
e ciò ch'è in donna da pregiar vertute;
[Page 43]
in gaia gioventute
distructa ài l'amorosa leggiadria.
Più non vo' discovrir qual donna sia
che per le propietà sue conosciute.
Chi non merta salute
non speri mai d'aver sua compagnia.

Questo sonetto si divide in quatro parti. Nella prima parte chiamo la
Morte per certi suoi nomi proprii; nella seconda, parlando a·llei, dico
la cagione per che io mi muovo a blasmarla; nella terza la vitupero;
nella quarta mi volgo a parlare a indiffinita persona, avegna che quanto
al mio intendimento sia diffinita. La seconda comincia quivi Poi ch'ài
data; la terza quivi E s'io di gratia; la quarta quivi Chi non merta salute.


 4. 4

[Page 44] Apresso la morte di questa donna alquanti die, avenne cosa per
la quale me convenne partire della sopradecta cittade e ire verso quelle
parti ov'era la gentil donna ch'era stata mia difesa, avegna che non
tanto fosse lontano lo termine del mio andare quanto ella era. E tutto
ch'io fossi alla compagnia di molti, quanto alla vista l'andare mi
dispiacea sì, che quasi li sospiri non poteano disfogare l'angoscia che
'l cuore sentia, però ch'io mi dilungava dalla mia beatitudine. E però
lo dolcissimo signore, lo quale mi [Page 45] signoreggiava per la virtù
della gentilissima donna, nella mia ymaginatione apparve come peregrino
leggieramente vestito e di vili drappi. Elli mi parea sbigottito e
guardava la terra, salvo che talora li suoi occhi mi parea che si
volgessero ad un fiume bello e corrente e chiarissimo, lo quale sen gia
lungo questo camino là ov'io era. A me parve che Amore mi chiamasse e
dicessemi queste parole: «Io vegno da quella donna la quale è stata tua
lunga difesa, e so che lo suo rivenire non sarà. E però quello cuore
ch'io ti facea avere a·llei, io l'ò meco, e portolo a donna la quale
sarà tua difensione, come questa era». E nominollami, [Page 46] sì che
io la conobbi bene. «Ma tuttavia, di queste parole che teco ò ragionate,
se alcuna cosa ne dicessi, dille nel modo che per loro non si
discernesse lo simulato amore che tu ài mostrato a questa e che ti
converrà mostrare ad altri». E dette queste parole, disparve questa mia
ymaginatione tutta subitamente per la grandissima parte che mi parve che
Amore mi desse di sé; e, quasi cambiato nella vista mia, cavalcai quel
giorno pensoso molto e acompagnato da molti sospiri. Apresso lo giorno
cominciai di ciò questo sonetto, lo quale comincia Cavalcando.

Cavalcando l'altrier per un camino,
[Page 47]
pensoso dell'andar che mi sgradia,
trovai Amore in mezzo della via
in abito leggier di peregrino.
Nella sembianza mi parea meschino,
come avesse perduta signoria;
e sospirando pensoso venia,
per non veder la gente, a capo chino.
[Page 48]
Quando mi vide, mi chiamò per nome
e disse: «Io vegno di lontana parte,
ov'era lo tuo cor per mio volere,
e recolo a servir novo piacere».
Allora presi di lui sì gran parte,
ch'elli disparve, e non m'accorsi come.

Questo sonetto à tre parti. Nella prima parte dico sì come io trovai
Amore e quale mi parea; nella seconda dico quello ch'elli mi disse,
avegna che non compiutamente, per tema ch'avea di discovrire lo mio
secreto; nella terza dico come elli mi disparve. La seconda comincia
quivi Quando mi vide; la terza quivi Allora presi.


 5. 5

Apresso la mia ritornata mi misi a cercare di questa donna che lo mio
segnore m'avea nominata nel camino delli sospiri. E acciò che lo mio
parlare sia più brieve, dico che in [Page 49] poco tempo la feci mia
difesa tanto, che troppa gente ne ragionava oltre li termini della
cortesia: onde molte fiate mi pensava duramente. E per questa cagione,
cioè di questa soverchievole boce che parea che mi infamasse
vitiosamente, quella gentilissima, la quale fu distruggitrice di tutti
li vitii e regina delle vertudi, passando per alcuna parte, mi negò
[Page 50] lo suo dolcissimo salutare, nello quale stava tutta la mia
beatitudine. E uscendo alquanto del proposito presente, voglio dare a
intendere quello che lo suo salutare in me virtuosamente operava. Dico
che quando ella apparia da parte alcuna, per la speranza della mirabile
salute nullo nemico mi rimanea, anzi mi giugnea una fiamma di caritade,
la quale mi facea perdonare a chiunque m'avesse offeso. E chi allora
[Page 51] m'avesse dimandato di cosa alcuna, la mia risponsione sarebbe
stata solamente «Amore», con viso vestito d'umiltà. E quando ella fosse
alquanto propinqua al salutare, uno spirito d'amore, distruggendo tutti
gli altri spiriti sensitivi, pingea fuori li deboletti spiriti del viso,
e dicea loro: «Andate ad onorare la donna vostra», ed elli si rimanea
nel luogo loro. E chi avesse voluto conoscere Amore, fare lo potea
mirando lo tremare degli occhi miei. E quando questa gentilissima [Page
52] salute salutava, non che Amore fosse tal mezzo che potesse obumbrare
a me la intollerabile beatitudine, ma elli quasi per soverchio di
dolcezza divenia tale, che lo mio corpo, lo quale era tutto allora sotto
lo suo reggimento, molte volte si movea come cosa grave inanimata. Sì
che appare manifestamente che nelle sue salute abitava la mia
beatitudine, la quale molte volte passava e redundava la mia capacitade.
Ora tornando al proposito dico che poi che la mia beatitudine mi [Page
53] fu negata, mi giunse tanto dolore che, partito me dalle genti, in
solinga parte andai a bagnare la terra d'amarissime lagrime. E poi che
alquanto mi fue sollenato questo lagrimare, misimi nella mia camera, là
ove io potea lamentarmi sanza essere udito; e quivi chiamando
misericordia alla donna della cortesia, e dicendo: «Amore, aiuta lo tuo
fedele!», m'adormentai come uno pargoletto battuto lagrimando. [Page 54]
Avenne quasi nel mezzo del mio dormire che mi parve vedere nella mia
camera lungo me sedere uno giovane vestito di bianchissime vestimenta, e
pensando molto quanto alla vista sua, mi riguardava là ov'io giacea. E
quando m'avea guardato alquanto, pareami che sospirando mi chiamasse, e
diceami queste parole: «Fili mi, tempus est ut pretermictantur simulacra
nostra». Allora mi parea che io il conoscessi, però che mi chiamava così
come assai fiate nelli miei [Page 55] sonni m'avea già chiamato: e
riguardandolo pareami che piangesse pietosamente, e parea che attendesse
da me alcuna parola. Onde io assicurandomi cominciai a parlare così con
esso: «Signore della nobiltade, e perché piangi tu?». E quelli mi dicea
queste parole: «Ego tanquam centrum circuli, cui simili modo se habent
circumferentie partes; tu autem non sic». Allora, pensando alle sue
parole, mi parea che m'avesse parlato molto oscuramente, sì che io mi
sforzava di parlare, e diceali queste parole: «Che è ciò, signore, che
mi parli con tanta oscuritade?». E quelli mi dicea in parole volgari:
«Non dimandare più che utile ti sia». E però cominciai allora con lui a
ragionare della salute la quale mi fue [Page 56] negata, e domanda'lo
della cagione. Onde in questa guisa mi fue da·llui risposto: «Quella
nostra Beatrice udio da certe persone di te ragionando che la donna la
quale io ti nominai nel camino delli sospiri ricevea da te alcuna noia;
e però questa gentilissima, la quale è contraria di tutte le noie, non
degnò di salutare la tua persona, temendo non fosse noiosa. Onde con ciò
sia cosa che veracemente sia conosciuto per lei alquanto lo tuo secreto
per lunga consuetudine, voglio che tu dichi certe parole per rima, nelle
quali tu [Page 57] comprendi la forza che io tegno sopra te per lei. E
come tu fosti suo tostamente dalla tua pueritia (e di ciò chiama
testimonio colui che lo sa). E come tu prieghi lui che li le dica, e io,
che sono quelli, volontieri le ne ragionerò. E per questo sentirà ella
la tua volontade; la quale sentendo, conoscerà le parole degli
ingannati. Queste parole fa che sieno quasi un mezzo, sì che tu non
parli a·llei inmediatamente, che non è degno; e no·lle mandare in parte
alcuna, sanza me, ove potessero essere intese da·llei, ma falle adornare
di soave armonia, [Page 58] nella quale io sarò tutte le volte che sarà
mestiere». E dette queste parole disparve, e lo mio sonno fue rotto.
Onde io, ricordandomi, trovai che questa visione m'era apparita nella
nona ora del die. E anzi che io uscissi di questa camera, propuosi di
fare una ballata, nella quale io seguitassi ciò che lo mio signore
m'avea imposto; e feci poi questa ballata che comincia Ballata, i' vo'.

Ballata, i' vo' che tu ritrovi Amore,
e con lui vadi a madonna davante,
sì che la scusa mia, la qual tu cante,
[Page 59]
ragioni poi con lei lo mio segnore.
Tu vai, ballata, sì cortesemente,
che senza compagnia
dovresti in tutte parti avere ardire;
ma se tu vuoli andar sicuramente,
retrova l'Amor pria,
ché forse non è buon senza lui gire;
però che quella che ti dêe audire,
sì com'io credo, è ver' di me adirata:
se tu di lui non fossi acompagnata,
leggieramente ti faria disnore.
Con dolce sono quando se' con lui,
comincia este parole,
apresso che averai chesta pietate:
[Page 60]
«Madonna, quelli che mi manda a voi,
quando vi piaccia, vole,
sed elli à scusa, che la m'intendiate.
Amore è qui, che per vostra biltate
lo face, come vol, vista cangiare:
dunque perché li fece altra guardare
pensatel voi, da che non mutò 'l core».
Dille: «Madonna, lo suo core è stato
con sì fermata fede,
[Page 61]
che 'n voi servir l'à 'mpronto omne pensero:
tosto fu vostro, e mai non s'è smagato».
Sed ella non ti crede,
dì che domandi Amor, che sa lo vero:
e alla fine falle umil preghero,
lo perdonare se le fosse a noia,
che mi comandi per messo ch'io moia,
e vedrassi ubidir ben servidore.
E dì a colui ch'è d'ogni pietà chiave
avanti che sdonnei,
[Page 62]
che le saprà contar mia ragion bona:
«Per gratia della mia nota soave
reman tu qui con lei,
e del tuo servo ciò che vuoi ragiona;
e s'ella per tuo prego li perdona,
fa che li anunzî un bel sembiante pace».
Gentil ballata mia, quando ti piace,
movi in quel puncto che tu n'aggi onore.

Questa ballata in tre parti si divide. Nella prima dico a·llei ov'ella
vada e confortola però che vada più sicura, e dico nella cui compagnia
si metta, se vuole sicuramente andare e sanza pericolo alcuno; nella
seconda dico quello che a·llei [Page 63] s'apertiene di fare intendere;
nella terza la licentio del gire quando vuole, raccomandando lo suo
movimento nelle braccia della Fortuna. La seconda parte comincia quivi
Con dolce sono; la terza quivi Gentil ballata. Potrebbe già l'uomo
opporre contra me e dicere che non sapesse a cui fosse lo mio parlare in
seconda persona, però che la ballata non è altro che queste parole che
io parlo. E però dico che questo dubbio io lo 'ntendo solvere e
dichiarare in questo libello ancora in parte più dubbiosa; e allora
intenda qui chi qui dubita o chi qui volesse opporre in questo modo.


 6. 6

Apresso di questa soprascripta visione, avendo già dette le parole che
Amore m'avea imposte a dire, mi cominciaro molti e diversi pensamenti a
combattere e a [Page 64] tentare, ciascuno quasi indefensibilemente; tra
li quali pensamenti, quatro mi parea che ingombrassero più lo riposo
della vita. L'uno delli quali era questo: buona è la signoria d'Amore,
però che trae lo 'ntendimento del suo fedele da tutte le vili cose.
L'altro era questo: non buona è la signoria d'Amore, però che quanto lo
suo fedele più fede li porta, tanto più gravi e dolorosi puncti li
conviene passare. L'altro era questo: lo nome d'Amore è sì dolce a
udire, che [Page 65] impossibile mi pare che la sua propria operatione
sia nelle più cose altro che dolce, con ciò sia cosa che li nomi
seguitino le nominate cose, sì come è scripto: «Nomina sunt consequentia
rerum». Lo quarto era questo: la donna, per cui Amore ti stringe così,
non è come l'altre donne, che leggieramente si muova del suo core. E
ciascuno mi combattea tanto, che mi facea stare quasi come colui che non
sa per qual via pigli lo suo camino, e che vuole andare e non sa onde
sen vada; e se io pensava di volere cercare una comune via di costoro,
cioè là ove tutti s'accordassero, questa via era molto inimica verso me,
cioè di chiamare e di mettermi nelle [Page 66] braccia della Pietà. E in
questo stato dimorando mi giunse volontà di scrivere parole rimate; e
dissine allora questo sonetto, lo quale comincia Tutti li miei.

Tutti li miei pensier' parlan d'Amore,
e ànno in lor sì gran varïetate,
ch'altro mi fa voler sua podestate,
altro folle ragiona il suo valore,
altro sperando m'aporta dolzore,
[Page 67]
altro pianger mi fa spesse fïate,
e sol s'accordano in cherer pietate,
tremando di paura che è nel core.
Ond'io non so da qual matera prenda;
e vorrei dire, e non so ch'io mi dica,
così mi trovo in amorosa erranza.
E se con tutti voi' fare accordanza,
convenemi chiamar la mia nemica,
madonna la Pietà, che mi difenda.
[Page 68]

Questo sonetto in quatro parti si può dividere. Nella prima dico e
soppongo che tutti li miei pensieri sono d'Amore; nella seconda dico che
sono diversi, e narro la loro diversitade; nella terza dico in che tutti
pare che s'accordino; nella quarta dico che, volendo dire d'Amore, non
so da qual parte pigli matera, e se la voglio pigliare da tutti,
conviene che io chiami la mia inimica, madonna la Pietà; e dico
«madonna» quasi per disdegnoso modo di parlare. La seconda parte
comincia quivi e ànno in loro; la terza quivi e sol s'accordano; la
quarta quivi Ond'io non so.


 7. 7

Apresso la battaglia delli diversi pensieri avenne che questa
gentilissima venne in parte ove molte donne gentili erano adunate; alla
qual parte io fui condotto per amica persona, credendosi fare a me
grande piacere, in quanto mi menava là ove tante donne mostravano le
loro bellezze. Onde io, quasi non sappiendo [Page 69] a che io fossi
menato, e fidandomi nella persona la quale uno suo amico alle stremitadi
della vita condotto avea, dissi a·llui: «Perché semo noi venuti a queste
donne?». Allora quelli mi disse: «Per fare sì ch'elle siano degnamente
servite». E lo vero è che adunate quivi erano alla compagnia d'una
gentil donna che disposata era lo giorno; e però, secondo l'usanza della
sopradecta cittade, convenia che le facessero compagnia nel primo sedere
alla mensa, che facea nella magione del suo novello sposo. Sì che io,
credendomi fare piacere di questo amico, propuosi di stare al servigio
delle donne nella [Page 70] sua compagnia. E nel fine del mio
proponimento mi parve sentire uno mirabile tremore incominciare nel mio
pecto dalla sinistra parte e distendersi di subito per tutte le parti
del mio corpo. Allora dico che io poggiai la mia persona simulatamente
ad una pintura la quale circundava questa magione; e temendo non altri
si fosse accorto del mio tremare, levai gli occhi, e mirando le donne
vidi tra·lloro la gentilissima Beatrice. Allora fuoro sì distructi li
miei spiriti per la forza che Amore prese veggendosi in tanta
propinquitade alla [Page 71] gentilissima donna, che non ne rimasero in
vita più che li spiriti del viso; e ancora questi rimasero fuori delli
loro strumenti, però che Amore volea stare nel loro nobilissimo luogo
per vedere la mirabile donna. E avegna che io fossi altro che prima,
molto mi dolea di questi spiritelli, che si lamentavano forte e diceano:
«Se questi non ci infolgorasse così fuori del nostro luogo, noi potremmo
stare a vedere la maraviglia di questa donna così come stanno gli altri
nostri pari». Io dico che molte di queste donne, accorgendosi della mia
transfiguratione, si cominciaro a maravigliare, e ragionando [Page 72]
si gabbavano di me con questa gentilissima. Onde lo ingannato amico di
buona fede mi prese per la mano, e traendomi fuori della veduta di
queste donne mi domandò che io avesse. Allora io riposato alquanto, e
resurressiti li morti spiriti miei e li discacciati rivenuti alle loro
possessioni, dissi a questo mio amico queste parole: «Io tenni li piedi
in quella parte della vita di là dalla quale non si puote ire più per
intendimento di ritornare». E partitomi da·llui, mi ritornai [Page 73]
nella camera delle lagrime, nella quale piangendo e vergognandomi fra me
stesso dicea: «Se questa donna sapesse la mia conditione, io non credo
che così gabbasse la mia persona, anzi credo che molta pietà le ne
verrebbe». E in questo pianto stando propuosi di dire parole, nelle
quali parlando a·llei significassi la cagione del mio trasfiguramento, e
dicessi che io so bene ch'ella non è saputa, e che se fosse saputa, io
credo che pietà ne giugnerebbe altrui; e propuosile di dire disiderando
che venissero per aventura nella sua audienza. E allora dissi questo
sonetto, lo quale comincia Con l'altre.

Con l'altre donne mia vista gabbate,
[Page 74]
e non pensate, — donna, onde si mova
ch'io vi rasembri sì figura nova
quando riguardo la vostra biltate.
Se lo saveste, non poria Pietate
tener più contra me l'usata prova,
ché Amor, quando sì presso a voi mi trova,
prende baldanza e tanta sicurtate,
che fere tra ' miei spiriti paurosi,
e quale ancide e qual pinge di fore,
sì che solo rimane a veder voi:
onde io mi cangio in figura d'altrui,
ma non sì ch'io non senta bene allore
li guai delli scacciati tormentosi.
[Page 75]

Questo sonetto non divido in parti, però che la divisione non si fa se
non per aprire la sententia della cosa divisa; onde con ciò sia cosa che
per la sua ragionata cagione assai sia manifesto, non à mestiere di
divisione. Vero è che tra le parole ove si manifesta la cagione di
questo sonetto si scrivono dubbiose parole, cioè quando dico che Amore
uccide tutti li miei spiriti, e li visivi rimangono in vita salvo che
fuori delli strumenti loro. E questo dubbio è impossibile a solvere a
chi non fosse in simile grado fedele d'Amore; e a coloro che vi sono è
manifesto ciò che solverebbe le dubitose [Page 76] parole. E però non è
bene a me di dichiarare cotale dubitatione, acciò che lo mio parlare
dichiarando sarebbe indarno overo di soperchio.


 8. 8

Apresso la nova transfiguratione mi giunse uno pensamento forte, lo
quale poco si partia da me, anzi continuamente mi riprendea, ed era di
cotale ragionamento meco: «Poscia che tu pervieni a così dischernevole
vista quando tu se' presso di questa donna, perché pur cerchi di veder
lei? Ecco che tu fossi domandato da·llei, che avresti tu da rispondere,
ponendo che tu avessi libera ciascuna tua vertute in quanto tu le
rispondessi?» E a costui rispondea un altro, umile, pensiero e dicea:
«S'io non perdessi le mie vertudi, e fossi libero tanto che io le
potessi rispondere, io le direi che sì tosto come io ymagino la sua
mirabile bellezza, sì tosto [Page 77] mi giugne uno disiderio di
vederla, lo quale è di tanta vertude, che uccide e distrugge nella mia
memoria ciò che contra lui si potesse levare; e però non mi ritraggono
le passate passioni da cercare la veduta di costei». Onde io, mosso da
cotali pensamenti, propuosi di dire certe parole nelle quali,
escusandomi a·llei di cotale riprensione, ponessi anche di quello che mi
diviene presso di lei; e dissi questo sonetto, lo quale comincia Ciò che.

Ciò che m'incontra, nella mente more,
[Page 78]
quand'i' vegno a veder voi, bella gioia;
e quand'io vi son presso, io sento Amore
che dice: «Fuggi, se 'l perir t'è noia!».
Lo viso mostra lo color del core,
che tramortendo ovunque pò s'appoia;
e per l'ebrïetà del gran tremore
le pietre par che gridin: Moia, moia!
[Page 79]
Peccato face chi allora mi vede,
se l'alma sbigottita non conforta
sol dimostrando che di me li doglia
per la pietà che 'l vostro gabbo ancide,
la qual si crïa nella vista morta
degli occhi, ch'ànno di lor morte voglia.

Questo sonetto si divide in due parti. Nella prima dico la cagione per
che non mi tengo di gire presso di questa donna; nella seconda dico
quello che mi diviene per andare presso di lei, e comincia questa parte
quivi e quand'io vi sono presso. [Page 80] E anche si divide questa
seconda parte in cinque, secondo cinque diverse narrationi: che nella
prima dico quello che Amore, consigliato dalla Ragione, mi dice quando
le sono presso; nella seconda manifesto lo stato del cuore per exemplo
del viso; nella terza dico sì come ogne sicurtade mi viene meno; nella
quarta dico che pecca quelli che non mostra pietà di me, acciò che mi
sarebbe alcuno conforto; nell'ultima dico perché altri dovrebbe avere
pietà, e cioè per la pietosa vista che negli occhi mi giugne, la quale
vista pietosa è distructa, cioè non pare altrui, per lo gabbare di
questa donna, la quale trae a sua simile coperatione coloro che forse
vedrebbono questa pietà. La seconda parte comincia quivi Lo viso mostra;
la terza quivi e per l'ebrietà; la quarta Peccato fa; la quinta per la
pietà.


 9. 9

[Page 81] Apresso ciò che io dissi questo sonetto, mi mosse una volontà
di dire anche parole nelle quali dicessi quatro cose ancora sopra lo mio
stato, le quali non mi parea che fossero manifestate ancora per me. La
prima delle quali si è che molte volte io mi dolea quando la mia memoria
movesse la fantasia ad ymaginare quale Amore mi facea. La seconda si è
che Amore spesse volte di subito m'assalia sì forte, che in me non
rimanea altro di vita se non un pensero che parlava di questa donna. La
terza si è che quando questa battaglia d'Amore m'impugnava così, io mi
movea quasi discolorito tutto per vedere questa donna, credendo che·mmi
difendesse [Page 82] la sua veduta da questa battaglia, dimenticando
quello che per apropinquare a tanta gentilezza m'adivenia. La quarta si
è come cotale veduta non solamente non mi difendea, ma finalmente
disconfiggea la mia poca vita. E però dissi questo sonetto, lo quale
comincia Spesse fiate.

Spesse fïate vegnonmi alla mente
l'oscure qualità ch'Amor mi dona,
e vienmene pietà, sì che sovente
io dico: «Lasso, aviene elli a persona?»;
ch'Amor m'assale subitanamente,
[Page 83]
sì che la vita quasi m'abandona;
campami un spirto vivo solamente,
e que' riman, perché di voi ragiona.
Poscia mi sforzo, ché.mmi voglio atare;
e così smorto, d'onne valor vòto,
vegno a vedervi, credendo guerire.
E se io levo gli occhi per guardare,
nel cor mi si comincia un terremoto
che fa de' polsi l'anima partire.
[Page 84]

Questo sonetto si divide in quatro parti, secondo che quatro cose sono
in esso narrate; e però che sono di sopra ragionate, non m'intrametto se
non di distinguere le parti per li loro cominciamenti. Onde dico che la
seconda parte comincia quivi ch'Amore; la terza quivi Poscia mi sforzo;
la quarta quivi e se io levo.


 10. 10

Poi che dissi questi tre sonetti nelli quali parlai a questa donna, però
che fuoro narratori di tutto quasi lo mio stato credendomi tacere e non
dire più, però che mi parea [Page 85] di me assai avere manifestato,
avegna che sempre poi tacesse di dire a·llei, a me convenne ripigliare
materia nuova e più nobile che la passata. E però che la cagione della
nuova materia è dilectevole a udire, la dicerò, quanto potrò più
brievemente. Con ciò sia cosa che per la vista mia molte persone
avessero compreso lo secreto del mio core, certe donne, le quali adunate
s'erano dilectandosi l'una nella compagnia dell'altra, sapeano bene lo
mio cuore, però che ciascuna di loro era stata a molte mie sconfitte. E
io, passando presso di loro sì come dalla Fortuna menato, fui chiamato
[Page 86] da una di queste gentili donne; e quella che m'avea chiamato
era donna di molto leggiadro parlare. Sì che quando io fui giunto
dinanzi a·lloro, e vidi bene che la mia gentilissima donna non era con
esse, rassicurandomi le salutai e domandai che piacesse loro. Le donne
erano molte, tra le quali n'avea certe che si rideano tra·lloro. Altre
v'erano che mi guardavano, aspectando che io dovessi dire. Altre v'erano
che parlavano tra·lloro, delle quali una, volgendo li suoi occhi verso
me e chiamandomi per nome, disse queste parole: [Page 87] «A che fine
ami tu questa tua donna, poi che tu non puoi sostenere la sua presenza?
Dilloci, ché certo lo fine di cotale amore conviene che sia novissimo».
E poi che m'ebbe dette queste parole, non solamente ella, ma tutte
l'altre cominciarono ad attendere in vista la mia risponsione. Allora
dissi queste parole loro: «Madonne, lo fine del mio amore fu già lo
saluto di questa donna, forse di cui voi intendete, e in quello dimorava
la beatitudine che era fine di tutti li miei desideri. Ma poi che le
piacque di negarlo a me, lo mio signore Amore, la sua mercede, à posto
tutta la mia beatitudine in [Page 88] quello che non mi puote venire
meno». Allora queste donne cominciaro a parlare tra·lloro. E sì come
talora vedemo cadere l'acqua mischiata di bella neve, così mi parea
udire le loro parole uscire mischiate di sospiri. E poi che alquanto
ebbero parlato tra·lloro, mi disse anche questa donna, che m'avea prima
parlato, queste parole: «Noi ti preghiamo che tu ne dichi ove sta questa
tua beatitudine». E io rispondendo lei dissi cotanto: «In quelle parole
che lodano [Page 89] la donna mia». Allora mi rispuose questa che mi
parlava: «Se tu ne dicessi vero, quelle parole che tu n'ài dette in
notificando la tua conditione avresti tu operate con altro
intendimento». Onde io, pensando a queste parole, quasi vergognoso mi
partio da·lloro e venia dicendo fra me medesimo: «Poi che è tanta
beatitudine in quelle parole che lodano la mia donna, perché altro
parlare è stato lo mio?». E però propuosi di prendere per matera del mio
parlare sempre mai quello che fosse loda di questa gentilissima; e
pensando [Page 90] molto a·cciò, pareami avere impresa troppo alta
matera quanto a me, sì che non ardia di cominciare. E così dimorai
alquanti dì, con disiderio di dire e con paura di cominciare. Avenne poi
che passando per uno camino lungo lo quale sen gia uno rivo chiaro
molto, a me giunse tanta volontà di dire, che io cominciai a pensare lo
modo che io tenessi; e pensai che parlare di lei non si convenia che io
facesse, se io non parlassi a donne in seconda persona, e non a [Page
91] ogni donna, ma solamente a coloro che sono gentili e che non sono
pure femine. Allora dico che la mia lingua parlò quasi come per sé
stessa mossa e disse: «Donne ch'avete intellecto d'amore». Queste parole
io ripuosi nella mente con grande letitia, pensando di prenderle per mio
cominciamento. Onde poi, ritornato alla sopradecta cittade, pensando
[Page 92] alquanti die cominciai una canzone con questo cominciamento,
ordinata nel modo che si vedrà di sotto nella sua divisione. La canzone
comincia Donne ch'avete.

Donne ch'avete intellecto d'amore,
i' vo' con voi della mia donna dire,
[Page 93]
non perch'io creda sua laude finire,
ma ragionar per isfogar la mente.
Io dico che pensando 'l suo valore
Amor sì dolce mi si fa sentire,
che s'io allora non perdessi ardire
farei parlando innamorar la gente.
[Page 94]
E io non vo' parlar sì altamente,
ch'io divenissi per temenza vile;
ma tracterò del suo stato gentile
a rispecto di lei leggieramente,
donne e donzelle amorose, con voi,
ché non è cosa da parlarne altrui.
Angelo clama in Divino Intellecto
[Page 95]
e dice: «Sire, nel mondo si vede
maraviglia nell'acto che procede
d'un'anima che 'nfin qua sù risplende».
Lo cielo, che non àve altro difecto
che d'aver lei, al suo Segnor la chiede,
e ciascun sancto ne grida merzede.
Sola Pietà nostra parte difende,
che parla Dio, che di madonna intende:
[Page 96]
«Dilecti miei, or sofferite in pace
che vostra spene sia quanto Mi piace
là ov'è alcun che perder lei s'attende,
e che dirà nello 'Nferno: O mal nati,
io vidi la speranza de' beati».
Madonna è disïata in sommo cielo:
[Page 97]
or vo' di sua virtù farvi savere.
Dico, qual vuol gentil donna parere
vada con lei, che quando va per via
gitta nei cor' villan' d'amore un gelo,
per che onne lor pensero aghiaccia e pere;
e qual soffrisse di starl' a vedere
diverria nobil cosa o si morria.
E quando trova alcun che degno sia
[Page 98]
di veder lei, quei prova sua vertute,
ché li avèn ciò, che li dona salute,
e sì l'umilia, ch'ogni offesa oblia.
Ancor l'à Dio per maggior gratia dato
che non pò mal finir chi l'à parlato.
Dice di lei Amor: «Cosa mortale
[Page 99]
come esser può sì adorna e sì pura?».
Poi la riguarda, e fra sé stesso giura
che Dio ne 'ntenda di far cosa nova.
Color di perle à quasi, in forma quale
convene a donna aver, non for misura:
ella è quanto di ben pò far Natura;
per exemplo di lei bieltà si prova.
Degli occhi suoi, come ch'ella li mova,
[Page 100]
escono spirti d'amore inflammati,
che fèron gli occhi a qual che allor la guati,
e passan sì che 'l cor ciascun ritrova.
Voi le vedete Amor pinto nel viso,
là ove non pote alcun mirarla fiso.
Canzone, io so che tu girai parlando
a donne assai, quand'io t'avrò avanzata.
Or t'amonisco, poi ch'io t'ò allevata
[Page 101]
per figliuola d'Amor giovane e piana,
che là ove giugni tu dichi pregando:
«Insegnatemi gir, ch'io son mandata
a quella di cui laude io so' adornata».
E se non vòli andar sì come vana,
non restare ove sia gente villana:
ingegnati, se puoi, d'esser palese
solo con donne o con omo cortese,
che ti merranno là per via tostana.
Tu troverai Amor con esso lei;
raccomandami a·llui come tu dêi.
[Page 102]

Questa canzone, acciò che sia meglio intesa, la dividerò più
artificiosamente che l'altre cose di sopra. E però prima ne fo tre
parti. La prima parte è proemio delle sequenti parole; la seconda è lo
intento tractato; la terza è quasi una servitiale delle precedenti
parole. La seconda comincia quivi Angelo clama; la terza quivi Canzone,
io so che. La prima parte si divide in quatro. Nella prima dico a cui
dicere voglio della mia donna, e perché io voglio dire; nella seconda
dico quale mi pare avere a me stesso quando io penso lo suo valore, e
come io direi se io non perdessi l'ardimento; nella terza dico come
credo dire di lei, acciò che io non sia impedito da viltà; nella quarta,
ridicendo anche a cui ne intenda [Page 103] dire, dico la cagione per
che dico a·lloro. La seconda comincia quivi Io dico; la terza quivi E io
non vo' parlar; la quarta donne e donzelle. Poscia quando dico Angelo
clama, comincio a tractare di questa donna. E dividesi questa parte in
due. Nella prima dico che di lei si comprende in cielo; nella seconda
dico che di lei si comprende in terra, quivi Madonna è disiata. Questa
seconda parte si divide in due: che nella prima dico di lei quanto dalla
parte della nobilità della sua anima, narrando alquante delle sue
virtudi effective che della sua anima procedeano; nella seconda dico di
lei quanto dalla ⟨parte della⟩ nobilità del suo corpo, narrando alquante
delle sue bellezze, quivi Dice di lei Amore. Questa seconda parte si
divide in due: che nella prima dico d'alquante bellezze che sono secondo
tutta la persona; nella seconda dico d'alquante bellezze che sono
secondo determinata parte della persona, quivi Degli occhi suoi. Questa
seconda parte si divide in due: che nell'una dico degli occhi, li quali
sono principio d'amore; nella seconda dico della bocca, la [Page 104]
quale è fine d'amore. E acciò che quinci si lievi ogni vitioso pensiero,
ricordisi chi ci legge che di sopra è scripto che il saluto di questa
donna, lo quale era delle operationi della sua bocca, fue fine delli
miei desiderii mentre che io lo potei ricevere. Poscia quando dico
Canzone, io so che tu, agiungo una stantia quasi come ancella
dell'altre, nella quale dico quello che di questa mia canzone desidero.
E però che questa ultima parte è lieve a intendere, non mi travaglio di
più divisioni. Dico bene che a più aprire lo 'ntendimento di [Page 105]
questa canzone si converrebbe usare di più minute divisioni; ma tuttavia
chi non è di tanto ingegno, che per queste che sono facte la possa
intendere, a me non dispiace se la mi lascia stare, ché certo io temo
d'avere a troppi comunicato lo suo intendimento pur per queste divisioni
che facte sono, s'elli avenisse che molti le potessero udire.


 11. 11

Apresso che questa canzone fue alquanto divulgata tra le genti, con ciò
fosse cosa che alcuno amico l'udisse, volontade lo mosse a pregare me
che io li dovessi dire [Page 106] che è Amore, avendo forse per l'udite
parole speranza di me oltre che degna. Onde io, pensando che apresso di
cotale tractato bello era tractare alquanto d'Amore, e pensando che
l'amico era da servire, propuosi di dire parole nelle quali io tractassi
d'Amore; e allora dissi questo sonetto, lo quale comincia Amore e 'l cor
gentile. [Page 107]

Amore e 'l cor gentil sono una cosa,
sì come il saggio in suo dictare pone,
e così esser l'un senza l'altro osa,
com'alma rational sanza ragione.
Falli Natura quand'è amorosa,
Amor per sire e 'l cor per sua magione,
[Page 108]
dentro la qual dormendo si riposa
tal volta poca e tal lunga stagione.
Biltate appare in saggia donna poi,
che piace agli occhi sì, che dentro al core
nasce un disio della cosa piacente;
e tanto dura talora in costui,
che fa svegliar lo spirito d'Amore.
E simil face in donna omo valente.

Questo sonetto si divide in due parti. Nella prima dico di lui in quanto
è in potentia; nella seconda dico di lui in quanto di potentia si riduce
in acto. La seconda comincia quivi Biltate appare. La prima si divide in
due. Nella prima dico in che suggetto sia questa potentia; nella seconda
dico come [Page 109] questo suggetto e questa potentia siano producti in
essere, e come l'uno guarda l'altro come forma materia. La seconda
comincia quivi Falli Natura. Poscia quando dico Biltate appare, dico
come questa potentia si riduce in acto; e prima come si riduce in omo,
poscia come si riduce in donna, quivi E simil face in donna.


 12. 12

Poscia che tractai d'Amore nella soprascripta rima, vennemi volontà di
volere dire anche, in loda di questa gentilissima, parole per le quali
io mostrassi come per lei si sveglia questo Amore; e come non solamente
si sveglia là ove [Page 110] dorme, ma là ove non è in potentia, ella,
mirabilemente operando, lo fa venire. E allora dissi questo sonetto, lo
quale comincia Negli occhi porta la mia.

Negli occhi porta la mia donna Amore,
per che si fa gentil ciò ch'ella mira;
[Page 111]
ov'ella passa, ogn'om ver' lei si gira,
e cui saluta fa tremar lo core,
sì che, bassando il viso, tutto smore
e d'ogni suo difecto allor sospira:
fugge dinanzi a·llei Superbia e Ira.
Aiutatemi, donne, farle onore.
Ogne dolcezza, ogne pensero umile
[Page 112]
nasce nel core a chi parlar la sente,
ond'è laudato chi prima la vide.
Quel ch'ella par quando un poco sorride,
non si può dicer né tenere a mente,
sì è novo miracolo e gentile.
[Page 113]

Questo sonetto si à tre parti. Nella prima dico sì come questa donna
riduce in acto questa potentia secondo la nobilissima parte delli suoi
occhi; e nella terza dico questo medesimo secondo la nobilissima parte
della sua bocca; e intra queste due parti è una particella ch'è quasi
domandatrice d'aiuto alla precedente parte e alla sequente, e comincia
quivi Aiutatemi, donne. La terza comincia quivi Ogne dolcezza. La prima
si divide in tre: che nella prima parte dico sì come virtuosamente fa
gentile tutto ciò che vede, e questo è tanto a dire quanto inducere
Amore in potentia là ove non è; nella seconda dico come riduce in acto
Amore nelli cuori di tutti coloro cui vede; nella terza dico quello che
poi virtuosamente adopera ne' loro cuori. La seconda comincia quivi
ov'ella passa; la terza quivi e cui saluta. Poscia quando dico
Aiutatemi, donne, do a intendere a cui la mia intentione è [Page 114] di
parlare, chiamando le donne che m'aiutino onorare costei. Poscia quando
dico Ogne dolcezza, dico quello medesimo che detto è nella prima parte,
secondo due acti della sua bocca, l'uno delli quali è lo suo dolcissimo
parlare, e l'altro lo suo mirabile riso; salvo che non dico di questo
ultimo come adopera nelli cuori altrui, però che la memoria non puote
ritenere lui né sua operatione.


 13. 13

Apresso ciò non molti dì passati, sì come piacque al glorioso Sire, lo
quale non negòe la morte a·ssé, colui che era stato genitore di tanta
maraviglia quanta si vedea ch'era questa [Page 115] nobilissima
Beatrice, di questa vita uscendo, alla gloria eternale sen gio
veracemente. Onde con ciò sia cosa che cotale partire sia doloroso a
coloro che rimangono e sono stati amici di colui che se ne va; e nulla
sia sì intima amistade come da bon padre a bon figliuolo e da bon
figliuolo a bon padre; e questa donna fosse in altissimo grado di
bontade, e lo suo padre, sì come da molti si crede e vero è, fosse bono
in [Page 116] alto grado; manifesto è che questa donna fue
amarissimamente piena di dolore. E con ciò sia cosa che secondo l'usanza
della sopradecta cittade donne con donne e uomini con uomini s'adunino a
cotale tristitia, molte donne s'adunaro colà dove questa Beatrice
piangea pietosamente. Onde io veggendo ritornare alquante donne da·llei,
udi' dicere loro parole di questa gentilissima com'ella si lamentava;
tra le quali parole udi' che diceano: «Certo ella piange sì, che quale
la mirasse doverebbe morire di pietade». Allora trapassaro queste donne,
e io rimasi in tanta tristitia, che alcuna lagrima talora bagnava la mia
faccia, onde io mi ricopria [Page 117] con porre le mani spesso alli
miei occhi; e se non fosse ch'io attendea udire anche di lei, però ch'io
era in luogo onde se ne giano la maggiore parte di quelle donne che
da·llei si partiano, io mi sarei nascoso incontanente che le lagrime
m'aveano assalito. E però dimorando ancora nel medesimo luogo, donne
anche passaro presso di me, le quali andavano ragionando tra·lloro
queste parole: «Chi dêe mai essere lieta di noi che avemo udita parlare
questa donna così pietosamente?». Apresso costoro passaro altre che
veniano dicendo: «Questi che è qui piange né più né meno come se
l'avesse [Page 118] veduta, come noi avemo». Altre dipoi diceano di me:
«Vedi questi che non pare esso, tale è divenuto!». E così passando
queste donne, udi' parole di lei e di me in questo modo che detto è.
Onde io poi pensando propuosi di dire parole, acciò che degnamente avea
cagione di dire: nelle quali parole io conchiudesse tutto ciò che inteso
avea da queste donne. E però che volentieri l'avrei dimandate se non mi
fosse stata riprensione, presi materia di dire come s'io l'avessi
dimandate ed elle m'avessero risposto. E feci due sonetti: che nel primo
domando, in quello modo che voglia mi giunse di dimandare; nell'altro
dico la loro risponsione, pigliando ciò ch'io udi' da·lloro sì come lo
mi avessero detto rispondendo. E comincia lo primo Voi che portate la
sembianza umile, e l'altro Se' tu colui ch'ài tractato sovente.

«Voi che portate la sembianza umile
[Page 119]
con gli occhi bassi, mostrando dolore,
onde venite che 'l vostro colore
par divenuto di pietà simile?
Vedeste voi nostra donna gentile
bagnar nel viso suo di pianto Amore?
Ditelmi, donne, che me 'l dice il core,
perch'io vi veggio andar sanz'acto vile.
E se venite da tanta pietate,
piacciavi di restar qui meco alquanto,
[Page 120]
e qual che sia di lei nol mi celate.
Io veggio gli occhi vostri ch'ànno pianto,
e veggiovi tornar sì sfigurate,
che 'l cor mi triema di vederne tanto».

Questo sonetto si divide in due parti. Nella prima chiamo e domando
queste donne se vengono da·llei, dicendo loro che io lo credo, però che
tornano quasi ingentilite; nella seconda le prego che mi dicano di lei.
La seconda comincia quivi E se venite.

«Se' tu colui ch'ài tractato sovente
[Page 121]
di nostra donna, sol parlando a noi?
Tu risomigli alla voce ben lui,
ma la figura ne par d'altra gente».
«E perché piangi tu sì coralmente,
che fai di te pietà venire altrui?
Vedestù pianger lei, che tu non puoi
puncto celar la dolorosa mente?».
«Lascia piangere a noi e triste andare
(e fa peccato chi mai ne conforta),
che nel suo pianto l'udimo parlare».
[Page 122]
«Ell'à nel viso la pietà sì scorta,
che qual l'avesse voluta mirare
sarebbe innanzi lei piangendo morta».

Questo sonetto à quatro parti, secondo che quatro modi di parlare ebbero
in loro le donne per cui rispondo. E però che sono di sopra assai
manifesti, non m'intrametto di narrare la sententia delle parti, e però
le distinguo solamente. La seconda comincia quivi E perché piangi; la
terza Lascia piangere; la quarta Ell'à nel viso.


 14. 14

Apresso ciò per pochi dì avenne che in alcuna parte della mia persona mi
giunse una dolorosa infermitade, onde io continuamente soffersi per nove
dì amarissima pena; la [Page 123] quale mi condusse a tanta debolezza,
che mi convenia stare come coloro li quali non si possono muovere. Io
dico che nel nono giorno, sentendome dolere quasi intollerabilemente, a
me giunse uno pensero, lo quale era della mia donna. E quando èi pensato
alquanto di lei, e io ritornai pensando alla mia deboletta vita; e
veggendo come leggiero era lo suo durare ancora che sana fosse,
cominciai a piangere fra me stesso di tanta miseria. Onde sospirando
forte dicea fra me medesimo: «Di necessitade conviene che la
gentilissima Beatrice alcuna volta si muoia». E però mi giunse [Page
124] uno sì forte smarrimento, che chiusi gli occhi e cominciai a
travagliare come farnetica persona e a ymaginare in questo modo: che nel
cominciamento dello errare che fece la mia fantasia apparvero a me certi
visi di donne scapigliate che mi diceano: «Tu pur morrai». E poi, dopo
queste donne, m'apparvero certi visi diversi e orribili a vedere, li
quali mi diceano: «Tu se' morto». Così cominciando ad errare la mia
fantasia, venni a quello che io non sapea ove io mi fossi; e vedere mi
parea donne andare scapigliate piangendo per via, [Page 125]
maravigliosamente triste; e pareami vedere lo sole oscurare, sì che le
stelle si mostravano di colore ch'elli mi facea giudicare che
piangessero; e pareami che gli uccelli volando per l'aria cadessero
morti, e che fossero grandissimi terremuoti. E maravigliandomi in cotale
fantasia, e paventando assai, ymaginai alcuno amico che mi venisse a
dire: «Or non sai? la tua mirabile donna è partita di questo secolo».
Allora cominciai [Page 126] a piangere molto pietosamente; e non
solamente piangea nella ymaginatione, ma piangea con gli occhi,
bagnandoli di vere lagrime. Io ymaginava di guardare verso lo cielo, e
pareami vedere moltitudine d'angeli, li quali tornassero in suso, e
aveano dinanzi loro una nebuletta bianchissima. A me parea che questi
angeli cantassero gloriosamente, e le parole del loro canto mi parea
udire che fossero queste: «Osanna in excelsis!», e altro non mi parea
udire. Allora mi parea che lo cuore ove era tanto amore mi dicesse:
«Vero è che morta giace la nostra donna». E per questo mi parea andare
per vedere lo corpo nello quale era stata quella nobilissima e beata
anima; e fue sì forte la erronea fantasia, che mi mostrò questa donna
morta. E pareami [Page 127] che donne la covrissero, cioè la sua testa,
con uno bianco velo; e pareami che la sua faccia avesse tanto aspecto
d'umilitade, che parea che dicesse: «Io sono a vedere lo Principio della
pace». In questa ymaginatione mi giunse tanta umilitade per vedere lei,
che io chiamava la Morte e dicea: «Dolcissima Morte, vieni a me! E non
m'essere villana, però che tu dêi essere gentile, in tale parte se'
stata. Or vieni a me, che molto ti disidero! E tu lo vedi che io porto
già lo tuo colore». E quando io avea veduto compiere tutti li dolorosi
mistieri che alle corpora de' morti s'usano di fare, mi parea [Page 128]
tornare nella mia camera, e quivi mi parea guardare verso lo cielo; e sì
forte era la mia ymaginatione, che piangendo cominciai a dire con verace
boce: «Oi anima bellissima, com'è beato colui che ti vede!». E dicendo
io queste parole con doloroso singulto di pianto e chiamando la Morte
che venisse a me, una donna giovane e gentile, la quale era lungo lo mio
lecto, credendo che lo mio piangere e le mie parole fossero solamente
per lo dolore della mia infermitade, con grande paura cominciò a
piangere. Onde altre donne, che per la camera erano, s'accorsero di me
che io piangea, per lo pianto che vedeano fare a questa; onde faccendo
lei partire da me, la quale era meco di propinquissima sanguinità [Page
129] congiunta, elle si trassero verso me per isvegliarmi, credendo che
io sognasse, e diceanmi: «Non dormire più!», e «Non ti sconfortare!». E
parlandomi così, cessòe la forte fantasia entro in quello puncto che io
volea dicere: «O Beatrice, benedecta sie tu!»; e già detto avea «O
Beatrice», quando riscotendomi apersi gli occhi, e vidi che io era
ingannato. E con tutto che io chiamassi questo nome, la mia voce era sì
rotta dal singulto del piangere, che queste donne non mi pottero
intendere, secondo che io credo. E avegna che io [Page 130] mi
vergognassi molto, tuttavia per alcuno amonimento d'Amore mi rivolsi
a·lloro. E quando mi videro, cominciaro a dire: «Questi pare morto», e a
dire tra·lloro: «Proccuriamo di confortarlo»; onde molte parole mi
diceano da confortarmi, e talora mi domandavano di che io avessi avuta
paura. Onde io essendo alquanto riconfortato, e conosciuto lo fallace
ymaginare, rispuosi a·lloro: «Io vi diròe quello ch'i' òe avuto». Allora
cominciai dal principio infino alla fine e dissi loro quello che veduto
avea, tacendo il nome di questa gentilissima. Onde poi sanato di questa
infermitade, propuosi di dire parole di questo che m'era adivenuto, però
che mi parea che fosse amorosa cosa da udire. E però ne dissi questa
canzone Donna pietosa e di novella etate, ordinata sì come manifesta la
infrascripta divisione.

Donna pietosa e di novella etate,
[Page 131]
adorna assai di gentilezze umane,
ch'era là ov'io chiamava spesso Morte,
veggendo gli occhi miei pien' di pietate
e ascoltando le parole vane,
si mosse con paura a pianger forte.
[Page 132]
E altre donne, che si fuoro accorte
di me per quella che meco piangea,
fecer lei partir via,
e appressârsi per farmi sentire.
Qual dicea: «Non dormire»,
e qual dicea: «Perché sì ti sconforte?».
Allor lasciai la nova fantasia
chiamando il nome della donna mia.
Era la voce mia sì dolorosa
e rotta sì dall'angoscia del pianto,
ch'io solo intesi il nome nel mio core;
e con tutta la vista vergognosa
ch'era nel viso mio giunta cotanto,
[Page 133]
mi fece verso lor volgere Amore.
Elli era tale a veder mio colore,
che facea ragionar di morte altrui.
«Deh consoliam costui»
pregava l'una l'altra umilemente;
e dicevan sovente:
«Che vedestù, che tu non ài valore?».
E quando un poco confortato fui,
io dissi: «Donne, dicerollo a voi.
Mentre io pensava la mia frale vita
e vedea 'l suo durar com'è leggiero,
piansemi Amor nel core, ove dimora;
[Page 134]
per che l'anima mia fu sì smarrita,
che sospirando dicea nel pensero:
— Ben converrà che la mia donna mora. —
Io presi tanto smarrimento allora,
ch'io chiusi gli occhi vilmente gravati;
e fuoron sì smagati
li spirti miei, che ciascun giva errando;
e poscia ymaginando
di conoscenza e di verità fora,
visi di donne m'apparver crucciati,
che mi dicean pur: — Morra'ti, morra'ti! —
Poi vidi cose dubitose molte,
[Page 135]
nel vano ymaginare ov'io entrai;
ed esser mi parea non so in qual loco
e veder donne andar per via disciolte,
qual lagrimando e qual traendo guai,
che di tristitia saettavan foco.
Poi mi parve vedere a poco a poco
turbar lo sole e apparir la stella,
e pianger elli ed ella;
cader gli augelli volando per l'âre,
e la terra tremare;
e omo apparve scolorito e fioco
[Page 136]
dicendomi: — Che fai? non sai novella?
mort' è la donna tua, ch'era sì bella. —
Levava gli occhi miei bagnati in pianti
e vedea, che parean pioggia di manna,
gli angeli che tornavan suso in cielo;
e una nuvoletta avean davanti,
dopo la qual gridavan tutti “Osanna!”,
e s'altro avesser detto, a voi dire'lo.
[Page 137]
Allor diceva Amor: — Più nol ti celo:
vieni a veder nostra donna che giace. —
Lo ymaginar fallace
mi condusse a veder madonna morta;
e quand'io l'avea scorta,
vedea che donne la covrian d'un velo;
e avea seco Umilità verace,
che parea che dicesse: — Io sono in pace. —
Io divenia nel dolore sì umile
veggendo in lei tanta umiltà formata,
ch'io dicea: — Morte, assai dolce ti tegno:
tu dêi omai esser cosa gentile,
poi che tu se' nella mia donna stata,
[Page 138]
e dêi aver pietate e non disdegno.
Vedi che sì desideroso vegno
d'esser de' tuoi, ch'io te somiglio in fede.
Vieni, che 'l cor te chiede. —
Poi mi partia, consumato ogni duolo;
e quand'io era solo
dicea, guardando verso l'alto regno:
— Beato, anima bella, chi te vede! —
Voi mi chiamaste allor, vostra merzede».

Questa canzone à due parti. Nella prima dico parlando a indiffinita
persona come io fui levato d'una vana fantasia da certe donne, e come
promisi loro di dirla; nella seconda dico come io dissi a·lloro. La
seconda comincia quivi Mentr'io pensava. La prima parte si divide in
due. Nella prima dico quello che certe donne, e che una sola, dissero e
fecero per la [Page 139] mia fantasia quanto è dinanzi che io fossi
tornato in verace conditione; nella seconda dico quello che queste donne
mi dissero poi che io lasciai questo farneticare; e comincia questa
parte quivi Era la voce mia. Poscia quando dico Mentr'io pensava la mia,
dico come io dissi loro questa mia ymaginatione. E intorno a·cciò fo due
parti. Nella prima dico per ordine questa ymaginatione; nella seconda,
dicendo a che ora mi chiamaro, le ringratio chiusamente; e comincia
quivi questa parte Voi mi chiamaste.


 15. 15

Apresso questa vana ymaginatione, avenne uno die che sedendo io pensoso
in alcuna parte, e io mi senti' cominciare un terremuoto nel cuore, così
come se io fossi stato presente a questa donna. Allora dico che mi
giunse una ymaginatione d'Amore: che mi parve vederlo venire [Page 140]
da quella parte ove la mia donna stava, e pareami che lietamente mi
dicesse nel cuor mio: «Pensa di benedicere lo dì che io ti presi, però
che tu lo dêi fare». E certo me parea avere lo cuore sì lieto, che me
non parea che fosse lo mio cuore, per la sua nuova conditione. E poco
dopo queste parole, che lo cuore mi disse colla lingua d'Amore, io vidi
venire verso me una gentil donna, la quale era di famosa bieltade e fue
già molto donna di questo mio primo amico. [Page 141] E lo nome di
questa donna era Giovanna, salvo che per la sua bieltate, secondo che
altri crede, imposto l'era nome Primavera, e così era chiamata. E
apresso lei guardando vidi venire la mirabile Beatrice. Queste donne
andaro presso di me così, l'una apresso l'altra, e parve che Amore mi
parlasse nel cuore e dicesse: «Quella prima è nominata Primavera solo
per questa venuta d'oggi; ché io mossi lo imponitore del nome a
chiamarla così Primavera, cioè Prima–verrà lo die che [Page 142]
Beatrice si mosterrà dopo la ymaginatione del suo fedele. E se anche
vòli considerare lo primo nome suo, tanto è quanto dire Primavera, però
che lo suo nome Giovanna è da quello Giovanni lo quale precedette la
verace luce dicendo: “Ego vox clamantis in deserto: parate viam
Domini”». E anche mi parve che mi dicesse dopo queste parole: «E chi
volesse sottilmente considerare, quella Beatrice chiamerebbe Amore per
molte simiglianze che à meco». Onde io poi [Page 143] ripensando
propuosi di scrivere per rima allo mio primo amico (tacendomi certe
parole, le quali pareano da tacere), credendo io che ancora lo suo cuore
mirasse la bieltade di questa Primavera gentile. E dissi questo sonetto,
lo quale comincia Io mi senti' svegliare.

Io mi senti' svegliar dentro allo core
un spirito amoroso che dormia;
[Page 144]
e poi vidi venir da lungi Amore
allegro sì, che appena il conoscea,
dicendo: «Or pensa pur di farmi onore»;
e ciascuna parola sua ridea.
E poco stando meco 'l mio signore,
guardando in quella parte onde venia,
io vidi monna Vanna e monna Bice
venire inver' lo loco là ov'io era,
l'una apresso dell'altra maraviglia;
sì come la mente mi ridice,
Amor mi disse: «Quell'è Primavera,
e quell'à nome Amor, sì mi somiglia».
[Page 145]

Questo sonetto à molte parti, la prima delle quali dice come io mi
senti' svegliare lo tremore usato nel cuore, e come parve che Amore
m'apparisse allegro nel mio cuore da lunga parte; la seconda dice come
me parea che Amore mi dicesse nel mio cuore, e quale mi parea; la terza
dice come, poi che questi fue alquanto stato meco cotale, io vidi e udi'
certe cose. La seconda parte comincia quivi dicendo: Or pensa pur di
farmi onore; la terza quivi E poco stando. La terza parte si divide in
due. Nella prima dico quello che io vidi; nella seconda dico quello che
io udi'. La seconda comincia quivi Amor mi disse.


 16. 16

Potrebbe qui dubitare persona degna da dichiararle ogne dubitatione, e
dubitare potrebbe di ciò che io dico d'Amore come se fosse una cosa per
sé, e non solamente [Page 146] sustantia ⟨separata da materia, cioè⟩
intelligentia, ma sì come fosse sustantia corporale: la quale cosa,
secondo la verità, è falsa, ché Amore non è per sé sì come sustantia, ma
è uno accidente in sustantia. E che io dica di lui come se fosse corpo,
ancora come se fosse uomo, appare per tre cose ch'io dico di lui. Dico
che lo vidi venire: onde, con ciò sia cosa che venire dica moto locale,
e localmente mobile per sé, secondo lo Phylosofo, sia solamente corpo,
appare che io ponga Amore essere corpo. Dico anche di lui che ridea, e
[Page 147] anche che parlava; le quali cose paiono essere proprie
dell'uomo, e spetialmente essere risibile; e però appare ch'io ponga lui
essere uomo. A cotale cosa dichiarare, secondo che è buono a presente,
prima è da intendere che anticamente non erano dicitori d'amore in
lingua volgare, anzi erano dicitori d'amore certi poete in lingua
latina; tra noi, dico — avegna forse che tra altra gente adivenisse (e
adivegna ancora, sì come in Grecia) — non volgari, ma litterati poete
queste cose tractavano. E non è molto numero d'anni passati che
apparirono prima questi poete volgari; ché dire per rima [Page 148] in
volgare tanto è quanto dire per versi in latino, secondo alcuna
proportione. E segno che sia picciolo tempo, è che se volemo cercare in
lingua d'oco e in quella di sì, noi non troviamo cose dette anzi lo
presente tempo per .cl. anni. E la cagione per che alquanti grossi
ebbero fama di sapere dire, è che quasi fuoro li primi che dissero in
lingua di [Page 149] sì. E lo primo che cominciò a dire sì come poeta
volgare si mosse però che volle fare intendere le sue parole a donna,
alla quale era malagevole d'intendere li versi latini. E questo è contra
coloro che rimano sopra altra matera che amorosa, [Page 150] con ciò sia
cosa che cotale modo di parlare fosse dal principio trovato per dire
d'amore. Onde, con ciò sia cosa che alli poete sia conceduta maggiore
licentia di parlare che alli prosaici dictatori, e questi dicitori per
rima non siano altro che poete volgari, degno e ragionevole è che
a·lloro sia maggiore licentia largita di parlare che agli altri
parlatori volgari: onde, se [Page 151] alcuna figura o colore rectorico
è conceduto alli poete, conceduto è alli rimatori. Dunque, se noi vedemo
che li poete ànno parlato alle cose inanimate sì come se avessero senso
o ragione, e fattele parlare insieme; e non solamente cose vere, ma cose
non vere: cioè che detto ànno, di cose le quali non sono, che parlano, e
detto che molti accidenti parlano, sì come se fossero sustantie e
uomini, degno è lo dicitore per rima di fare lo simigliante; ma non
sanza ragione alcuna, ma con ragione la quale poscia sia possibile
d'aprire per prosa. Che [Page 152] li poete abbiano così parlato come
detto è, appare per Virgilio, lo quale dice che Iuno, cioè una dea
nemica delli Troiani, parlò ad Eolo, signore delli vènti, quivi nel
primo dello Eneida «Eole, nanque tibi», e che questo signore le rispuose
quivi «Tuus, o regina, quid optes explorare labor; michi iussa capessere
fas est». Per questo medesimo poeta parla la cosa che non è animata alle
cose animate, nel secondo dello Eneida [Page 153] quivi «Dardanide
duri». Per Lucano parla la cosa animata alla cosa inanimata quivi
«Multum, Roma, tamen debes civilibus armis». Per Oratio parla l'uomo
alla sua scientia medesima sì come ad altra persona; e non solamente
sono parole d'Oratio, ma dicele quasi recitando lo modo del buono
Homero, quivi nella sua Poetria «Dic michi, Musa, virum». Per Ovidio
parla Amore, sì come se fosse persona umana, nel principio del libro
ch'à nome Libro di Remedio d'Amore [Page 154] quivi «Bella michi, video,
bella parantur, ait». E per questo puote essere manifesto a chi dubita
in alcuna parte di questo mio libello. E acciò che non ne pigli alcuna
baldanza persona grossa, dico che né li poete parlavano così sanza
ragione, né quelli che rimano deono parlare così non avendo alcuno
ragionamento in loro di quello che dicono; però che grande vergogna
sarebbe a colui che rimasse cose sotto vesta di figura o di colore
rectorico, e poscia domandato non sapesse denudare le sue parole da
cotale vesta, in guisa che avessero verace intendimento. E questo mio
primo [Page 155] amico e io ne sapemo bene di quelli che così rimano
stoltamente.


 17. 17

Questa gentilissima donna, di cui ragionato è nelle precedenti parole,
venne in tanta gratia delle genti, che quando passava per via, le
persone correvano per vedere lei, onde mirabile letitia me ne giugnea
nel cuore. E quando ella [Page 156] fosse presso d'alcuno, tanta onestà
giugnea nel cuore di quello, che non ardia di levare gli occhi, né di
rispondere al suo saluto. E di questo molti, sì come esperti, mi
potrebbono testimoniare a chi no·llo credesse. Ella coronata e vestita
d'umiltà s'andava, nulla gloria mostrando di ciò ch'ella vedea e udia.
Diceano molti, poi che passata era: «Questa non è femina, anzi è de'
bellissimi angeli del cielo». E altri diceano: «Questa è una maraviglia;
che benedecto sia lo Signore, [Page 157] che sì mirabilemente sa
operare!». Io dico che ella si mostrava sì gentile e sì piena di tutti
li piaceri, che quelli che la miravano comprendeano in loro una dolcezza
onesta e soave tanto, che ridire no·llo sapeano; né alcuno era lo quale
potesse mirare lei, che nel principio nol convenisse sospirare. Queste e
più mirabili cose da·llei procedeano virtuosamente. Onde io pensando
a·cciò, volendo ripigliare lo stilo della sua loda, propuosi di dicere
parole nelle quali io dessi ad intendere delle sue mirabili ed
excellenti operationi, acciò che non pur coloro che la poteano
sensibilemente vedere, ma gli altri sappiano di lei quello che le parole
ne possono fare intendere. Allora dissi questo sonetto Tanto gentile.
[Page 158]

Tanto gentile e tanto onesta pare
la donna mia quand'ella altrui saluta,
ch'ogne lingua deven tremando muta
e gli occhi no l'ardiscon di guardare.
Ella si va, sentendosi laudare,
benignamente d'umiltà vestuta;
e par che sia una cosa venuta
[Page 159]
da cielo in terra a miracol mostrare.
Mostrasi sì piacente a chi la mira,
che dà per gli occhi una dolcezza al core,
che 'ntender no·lla può chi no·lla prova;
e par che della sua labbia si mova
[Page 160]
un spirito soave pien d'amore,
che va dicendo all'anima: Sospira.

Questo sonetto è sì piano ad intendere per quello che narrato è dinanzi,
che non abisogna d'alcuna divisione. E però, lasciando lui, dico che
questa mia donna venne in tanta gratia, che non solamente ella era
onorata e laudata, ma per lei erano onorate e laudate molte. Onde io,
veggendo ciò e volendo manifestare a chi ciò non vedea, propuosi anche
di dire parole nelle quali ciò fosse significato; e dissi allora questo
altro sonetto che comincia Vede perfectamente ogne salute, lo quale
narra di lei come la sua virtute adoperava nell'altre, sì come appare
nella sua divisione. [Page 161]

Vede perfectamente ogne salute
chi la mia donna tra le donne vede:
quelle che vanno con lei son tenute
di bella gratia a Dio render merzede.
E sua beltate è di tanta virtute,
che nulla invidia all'altre ne procede,
anzi le face andar seco vestute
[Page 162]
di gentilezza, d'amore e di fede.
La vista sua fa ogni cosa umile;
e non fa sola sé parer piacente,
ma ciascuna per lei riceve onore.
Ed è negli acti suoi tanto gentile,
che nessun la si può recare a mente
che non sospiri in dolcezza d'amore.

Questo sonetto à tre parti. Nella prima dico tra che gente questa donna
più mirabile parea; nella seconda dico sì come era gratiosa la sua
compagnia; nella terza dico di quelle cose che virtuosamente operava in
altrui. La seconda parte comincia quivi quelle che vanno; la terza quivi
E sua beltate. Questa ultima parte si divide in tre. Nella prima dico
quello che operava nelle donne, cioè per loro medesime; [Page 163] nella
seconda dico quello che operava in loro per altrui; nella terza dico
come non solamente nelle donne, ma in tutte le persone, e non solamente
nella sua presentia, ma ricordandosi di lei, mirabilemente operava. La
seconda comincia quivi La vista; la terza quivi Ed è negli acti.


 18. 18

Apresso ciò, cominciai a pensare un giorno sopra quello che detto avea
della mia donna, cioè in questi due sonetti precedenti; e veggendo nel
mio pensero che io non avea detto di quello che al presente tempo
adoperava in me, pareami defectivamente avere parlato. E però propuosi
di dire parole nelle quali io dicessi come mi parea essere disposto alla
sua operatione, e come operava in me la sua virtute. E non credendo
potere ciò narrare in brevitade di sonetto, cominciai allora una
canzone, la quale comincia Sì lungiamente. [Page 164]

Sì lungiamente m'à tenuto Amore
e costumato alla sua segnoria,
che sì com'elli m'era forte in pria,
così mi sta soave ora nel core.
Però quando mi tolle sì 'l valore,
che li spiriti par che fuggan via,
allor sente la frale anima mia
tanta dolcezza, che 'l viso ne smore.
[Page 165]
Poi prende Amore — in me tanta virtute,
che fa li miei spirti gir parlando,
ed escon for chiamando
la donna mia, per darmi più salute.
Questo m'avene ovunque ella mi vede,
e sì è cosa umil, che nol si crede.


 19. 19

Quomodo sedet sola civitas plena populo! facta est quasi vidua domina
gentium. Io era nel proponimento ancora di [Page 166] questa canzone, e
compiuta n'avea questa soprascripta stantia, quando lo Signore della
iustitia chiamòe questa gentilissima a gloriare sotto la 'nsegna di
quella Regina benedecta Maria, lo cui nome fue in grandissima reverenzia
nelle parole di questa Beatrice beata. E avegna che forse piacerebbe a
presente tractare alquanto della sua partita da noi, non è lo mio
intendimento di tractarne qui per tre ragioni. La prima è che ciò non è
del presente proposito, se volemo guardare nel proemio che precede
questo libello. La seconda si è [Page 167] che, posto che fosse del
presente proposito, ancora non sarebbe sufficiente la mia lingua a
tractare come si converrebbe di ciò. La terza si è che, posto che fosse
l'uno e l'altro, non è convenevole a me tractare di ciò, per quello che
tractando converrebbe essere me laudatore di me medesimo, la qual cosa è
al postutto biasimevole a chi lo fa, e però lascio cotale tractato ad
altro chiosatore. Tuttavia però che molte volte lo numero del nove à
preso luogo tra le parole dinanzi, onde pare che sia non sanza ragione,
e nella sua partita [Page 168] cotale numero pare che avesse molto
luogo, convenesi di dire quindi alcuna cosa, acciò che pare al proposito
convenirsi. Onde prima dicerò come ebbe luogo nella sua partita, e poi
n'asegnerò alcuna ragione per che questo numero fu a·llei cotanto amico.
Io dico che, secondo l'usanza d'Arabia, l'anima sua nobilissima si
partio nella prima ora del nono giorno del mese. E secondo l'usanza di
Siria, ella si partio nel nono mese dell'anno, però che 'l primo mese è
ivi Thisirim primo, lo quale a noi è Octobre. E secondo l'usanza nostra,
ella si partio in quello anno della nostra inditione, cioè degli anni
Domini, in cui lo perfecto numero nove volte era compiuto [Page 169] in
quello centinaio nel quale in questo mondo ella fue posta, ed ella fue
delli cristiani del terzodecimo centinaio. Perché questo numero fosse in
tanto amico di lei, questa potrebbe essere una ragione. Con ciò sia cosa
che, secondo Tholomeo e secondo la cristiana veritade, nove siano li
cieli che si muovono; e secondo comune oppinione astrologa, li detti
cieli adoperino qua giù secondo la loro abitudine insieme; questo numero
fue amico di lei per dare ad intendere che nella sua generatione tutti e
nove li mobili cieli perfectissimamente s'aveano insieme. Questa è una
ragione di ciò. Ma più sottilmente pensando, e secondo la infallibile
[Page 170] veritade, questo numero fue ella medesima: per similitudine
dico, e ciò intendo così. Lo numero del tre è la radice del nove, però
che, sanza numero altro alcuno, per sé medesimo fa nove, sì come vedemo
manifestamente che tre via tre fa nove. Dunque se lo tre è factore per
sé medesimo del nove, e lo factore per sé medesimo delli miracoli è tre,
cioè Padre e Figlio e Spirito Sancto, li quali sono tre e uno, questa
donna fue acompagnata da questo numero del nove a dare ad intendere
ch'ella era uno nove, cioè uno miracolo, la cui radice, cioè del
miracolo, è solamente la mirabile Trinitade. Forse ancora per più
sottile persona si vedrebbe più sottile ragione in ciò; ma questa è
quella che io ne veggio, e [Page 171] che più mi piace. Poi che fue
partita da questo secolo, rimase tutta la sopradecta cittade quasi
vedova dispogliata da ogni dignitade. Onde io, ancora lagrimando in
questa desolata cittade, scrissi alli principi della terra alquanto
della sua conditione, pigliando quello cominciamento di Yeremia profeta
[Page 172] Quomodo sedet sola civitas. E questo dico acciò che altri non
si maravigli perché io l'abbia allegato di sopra quasi come entrata
della nuova materia che apresso viene. E se alcuno volesse me riprendere
di ciò ch'io non scrivo qui le parole che seguitano a quelle allegate,
escusomene, però che lo 'ntendimento mio non fue dal principio di
scrivere altro che per volgare; onde, con ciò sia cosa che le parole che
seguitano a quelle che sono allegate siano tutte latine, sarebbe fuori
dello mio intendimento se le scrivessi. E simile intentione [Page 173]
so ch'ebbe questo mio primo amico a cui ciò scrivo, cioè che io li
scrivessi solamente volgare.


 20. 20

Poi che li miei occhi ebbero per alquanto tempo lagrimato, e tanto
affaticati erano che non poteano disfogare la mia tristitia, pensai di
voler disfogarla con alquante parole dolorose. E però propuosi di fare
una canzone, nella quale piangendo ragionassi di lei, per cui tanto
dolore era facto distruggitore dell'anima mia; e cominciai allora Gli
occhi dolenti. E acciò che questa canzone paia rimanere più vedova dopo
lo suo fine, la dividerò prima ch'io la scriva; e cotale [Page 174] modo
terrò da qui innanzi. Io dico che questa cattivella canzone à tre parti.
La prima è proemio; nella seconda ragiono di lei; nella terza parlo alla
canzone pietosamente. La seconda parte comincia quivi Ita n'è Beatrice;
la terza quivi Pietosa mia canzone. La prima parte si divide in tre.
Nella prima dico perché mi muovo a dire; nella seconda dico a cui voglio
dire; nella terza dico di cui voglio dire. La seconda comincia quivi E
perché me ricorda; la terza quivi E dicerò. Poscia quando dico Ita n'è
Beatrice, ragiono di lei, e intorno a·cciò fo due parti: prima dico la
cagione per che tolta ne fue; apresso dico come altri si piange della
sua partita, e comincia questa parte quivi Partissi della sua. Questa
parte si divide in tre. Nella prima dico chi no·lla piange; nella
seconda dico chi la piange; nella terza dico della mia conditione. La
seconda comincia quivi ma ven tristitia e voglia; la terza quivi Dannomi
angoscia. Poscia quando dico Pietosa mia canzone, parlo a questa
canzone, designandole a quali donne se ne vada, e steasi con loro. [Page
175]

Gli occhi dolenti per pietà del core
ànno di lagrimar sofferta pena,
sì che per vinti son rimasi omai.
[Page 176] Ora, s'i' voglio sfogar lo dolore,
che a poco a poco alla morte mi mena,
convenemi parlar traendo guai.
E perché mi ricorda ch'io parlai
della mia donna, mentre che vivea,
donne gentili, volontier con voi,
non voi' parlare altrui,
se non a cor gentil che in donna sia.
E dicerò di lei piangendo, poi
che se n'è gita in ciel subitamente,
e à lasciato Amor meco dolente.
[Page 177]
Ita n'è Beatrice in alto cielo,
nel reame ove gli angeli ànno pace,
e sta co·lloro, e voi, donne, à lasciate.
No la ci tolse qualità di gelo
né di calore, come l'altre face,
[Page 178] ma solo fue sua gran benignitate;
ché luce della sua umilitate
passò li cieli con tanta virtute,
che fé maravigliar l'eterno Sire,
sì che dolce disire
lo giunse di chiamar tanta salute;
e fella di qua giuso a·ssé venire,
perché vedea ch'esta vita noiosa
non era degna di sì gentil cosa.
Partissi della sua bella persona
piena di gratia l'anima gentile,
ed è sì glorïosa in loco degno!
[Page 179] Chi no la piange, quando ne ragiona,
core à di pietra sì malvagio e vile,
ch'entrar no i puote spirito benigno.
Non è di cor villan sì alto ingegno,
che possa ymaginar di lei alquanto,
e però no li ven di pianger doglia;
ma ven tristitia e voglia
di sospirare e di morir di pianto,
e d'ogne consolar l'anima spoglia
chi vede nel pensero alcuna volta
[Page 180] quale ella fu, e com'ella n'è tolta.
Dànnomi angoscia li sospiri forte,
quando 'l pensero nella mente grave
mi reca quella che m'à 'l cor diviso;
e spesse fiate pensando alla morte
venemene un disio tanto soave,
che mi tramuta lo color nel viso.
E quando 'l 'maginar mi ven ben fiso,
giungemi tanta pena d'ogni parte,
[Page 181] ch'io mi riscuoto per dolor ch'io sento;
e sì facto divento,
che dalle genti vergogna mi parte.
Poscia, piangendo, sol nel mio lamento
chiamo Beatrice e dico: «Or se' tu morta?».
E mentre ch'io la chiamo, mi conforta.
Pianger di doglia e sospirar d'angoscia
mi strugge 'l core ovunque sol mi trovo,
[Page 182] sì ché.nne 'ncrescerebbe a chi m'audisse;
e quale è stata la mia vita, poscia
che la mia donna andò nel secol novo,
lingua no è che dicer lo sapesse.
E però, donne mie, pur ch'io volesse,
non vi saprei io dir ben quel ch'io sono,
sì mi fa travagliar l'acerba vita;
la quale è sì 'nvilita,
che ogn'om par che mi dica: «Io t'abandono»,
veggendo la mia labbia tramortita.
Ma qual ch'io sia, la mia donna il si vede,
e io ne spero ancor da·llei merzede.
[Page 183]
Pietosa mia canzone, or va piangendo,
e ritruova le donne e le donzelle
a cui le tue sorelle
erano usate di portar letitia;
e tu, che se' figliuola di Tristitia,
vatten disconsolata a star con elle.


 21. 21

Poi che detta fue questa canzone, si venne a me uno lo quale, secondo li
gradi dell'amistade, è amico a me inmediatamente [Page 184] dopo lo
primo; e questi fue tanto distrecto di sanguinitade con questa gloriosa,
che nullo più presso l'era. E poi che fue meco a ragionare, mi pregò che
io li dovessi dire alcuna cosa per una donna che s'era morta; e simulava
sue parole, acciò che paresse che dicesse d'un'altra, la quale morta era
cortamente. Onde io, accorgendomi che questi dicea solamente per questa
benedecta, dissi di fare ciò che mi domandava lo suo prego. Onde poi,
pensando a·cciò, propuosi di fare uno sonetto nel quale mi lamentasse
alquanto, e di darlo a questo mio amico, acciò che paresse che per lui
l'avessi facto; e dissi allora questo sonetto, che comincia [Page 185]
Venite a 'ntendere. Lo quale à due parti. Nella prima chiamo li fedeli
d'Amore che m'intendano, nella seconda narro della mia misera
conditione. La seconda comincia quivi li qual' disconsolati.

Venite a 'ntender li sospiri miei,
oi cor' gentili, ché Pietà 'l disia:
li qual' disconsolati vanno via,
e se non fosser, di dolor morrei;
però che gli occhi mi sarebbon rei,
molte fïate più ch'io non vorria,
lasso, di pianger sì la donna mia,
[Page 186] che sfogasser lo cor, piangendo lei.
Voi udirete lor chiamar sovente
la mia donna gentil, che se n'è gita
al secol degno della sua virtute;
e dispregiar talora questa vita,
in persona dell'anima dolente,
abandonata della sua salute.


 22. 22

Poi che detto ebbi questo sonetto, pensandomi chi questi era a cui lo
'ntendea dare quasi come per lui facto, vidi che povero mi parea lo
servigio e nudo a così distrecta [Page 187] persona di questa gloriosa.
E però anzi che io li dessi questo soprascripto sonetto, dissi due
stantie d'una canzone, l'una per costui veracemente e l'altra per me,
avegna che paia l'una e l'altra per una persona detta, a chi non guarda
sottilmente; ma chi sottilmente le mira vede bene che diverse persone
parlano, acciò che l'una non chiama sua donna costei, e l'altra sì, come
appare manifestamente. Questa canzone e questo soprascripto sonetto li
diedi, dicendo io lui che per lui solo facto l'avea. La canzone comincia
Quantunque volte e à due parti. Nell'una, cioè nella prima stantia, si
lamenta questo mio caro e distrecto a·llei; nella seconda mi lamento io,
cioè nell'altra stantia, che comincia E' si raccoglie nelli miei. E così
appare che in questa canzone si lamentano due persone, l'una delle quali
si lamenta come frate e l'altra come servo.

Quantunque volte, lasso, mi rimembra
[Page 188] ch'io non debbo giammai
veder la donna ond'io vo sì dolente,
tanto dolore intorno al cor m'asembra
la dolorosa mente,
ch'io dico: «Anima mia, ché non ten vai?
Ché li tormenti che tu porterai
nel secol, che t'è già tanto noioso,
mi fan pensoso — di paura forte».
Ond'io chiamo la Morte,
come soave e dolce mio riposo;
[Page 189] e dico «Vieni a me!» con tanto amore,
che sono astioso — di chiunque more.
E' si raccoglie nelli miei sospiri
un sono di pietate,
che va chiamando Morte tuttavia:
a·llei si volser tutti i miei disiri,
quando la donna mia
fu giunta dalla sua crudelitate;
per che 'l piacere della sua biltate,
partendo sé dalla nostra veduta,
divenne spirital bellezza grande,
[Page 190] che per lo cielo spande
luce d'amor, che gli angeli saluta,
e lo 'ntellecto loro alto e sottile
face maravigliar, sì v'è gentile.


 23. 23

In quello giorno nel quale si compiea l'anno che questa donna era facta
delli cittadini di vita eterna, io mi sedea in parte nella quale,
ricordandomi di lei, disegnava uno angelo sopra certe tavolette. E
mentre io lo disegnava, volsi [Page 191] gli occhi e vidi lungo me
uomini alli quali si convenia di fare onore, e riguardavano quello che
io facea. E secondo che mi fu detto poi, elli erano stati già alquanto
anzi che io me ne accorgesse. Quando li vidi, mi levai, e salutando loro
dissi: «Altri era testé meco, perciò pensava». Onde, partiti costoro,
ritornaimi alla mia opera, cioè del disegnare figure d'angeli; e
faccendo ciò, mi venne uno pensiero di dire parole quasi per annovale, e
scrivere a costoro li quali erano venuti [Page 192] a me. E dissi allora
questo sonetto, lo quale comincia Era venuta; lo quale à due
cominciamenti, e però lo dividerò secondo l'uno e secondo l'altro. Dico
che, secondo lo primo, questo sonetto à tre parti. Nella prima dico che
questa donna era già nella mia memoria; nella seconda dico quello che
Amore però mi facea; nella terza dico degli effecti d'Amore. La seconda
comincia quivi Amor, che; la terza quivi Piangendo uscivan fori. Questa
parte si divide in due. Nell'una dico che tutti li miei sospiri uscivano
parlando; nella seconda dico che alquanti diceano certe parole diverse
dagli altri. La seconda comincia quivi Ma quelli. Per questo medesimo
modo si divide secondo l'altro cominciamento, salvo che nella prima
parte dico quando questa donna era così venuta nella mia memoria, e ciò
non dico nell'altro primo cominciamento.

Era venuta nella mente mia
[Page 193] la gentil donna, che per suo valore
fu posta dall'Altissimo Signore
nel ciel dell'umiltate, ove è Maria.

Secondo cominciamento.

Era venuta nella mente mia
quella donna gentil cui piange Amore,
entro 'n quel puncto che lo suo valore
vi trasse a riguardar quel ch'io facea.
Amor, che nella mente la sentia,
[Page 194] s'era svegliato nel destructo core,
e dicea a' sospiri: «Andate fore!»,
per che ciascun dolente si partia.
Piangendo uscivan for dello mio pecto
con una voce che sovente mena
le lagrime dogliose agli occhi tristi.
Ma quelli che n'uscian con maggior pena
[Page 195] venian dicendo: «O nobile intellecto,
oggi fa l'anno che nel ciel salisti».


 24. 24

Poi per alquanto tempo, con ciò fosse cosa che io fosse in parte nella
quale mi ricordava del passato tempo, molto stava pensoso; e con
dolorosi pensamenti tanto, che mi faceano parere di fuori una vista di
terribile sbigottimento. Onde io, accorgendomi del mio travagliare,
[Page 196] levai gli occhi per vedere se altri mi vedesse. Allora vidi
una gentil donna giovane e bella molto, la quale da una finestra mi
riguardava sì pietosamente quanto alla vista, che tutta la pietà parea
in lei accolta. Onde con ciò sia cosa che quando li miseri veggiono di
loro compassione altrui più tosto [Page 197] si muovono a lagrimare,
quasi come di sé stessi avendo pietade, io senti' allora cominciare li
miei occhi a volere piangere; e però, temendo di non mostrare la mia
vile vita, mi parti' d'inanzi dagli occhi di questa gentile. E dicea poi
fra me medesimo: «E' non può essere che con quella pietosa donna non sia
nobilissimo amore». E però propuosi di dire uno sonetto nel quale io
parlassi a·llei, e conchiudesse in [Page 198] esso tutto ciò che narrato
è in questa ragione. E però che per questa ragione è assai manifesto,
no·llo dividerò. E comincia Videro gli occhi miei.

Videro gli occhi miei quanta pietate
era apparita en la vostra figura,
quando guardaste gli acti e la statura
ch'io faccio per dolor molte fïate.
Allor m'accorsi che voi pensavate
la qualità della mia vita obscura,
sì che mi giunse nello cor paura
[Page 199] di dimostrar con gli occhi mia viltate.
E tolsimi d'inanzi a voi, sentendo
che si movean le lagrime dal core,
ch'era sommosso dalla vostra vista.
Io dicea poscia nell'anima trista:
«Ben è con quella donna quello Amore
lo qual mi face andar così piangendo».


 25. 25

Avenne poi che là ovunque questa donna mi vedea, [Page 200] si facea
d'una vista pietosa e d'un colore palido quasi come d'amore; onde molte
fiate mi ricordava della mia nobilissima donna, che di simile colore si
mostrava tuttavia. E certo molte volte non potendo lagrimare né
disfogare la mia tristitia, io andava per vedere questa pietosa donna,
la quale parea che tirasse le lagrime fuori delli miei occhi per la sua
vista. [Page 201] E però mi venne volontà di dire anche parole parlando
a·llei, e dissi questo sonetto, lo quale comincia Colore d'amore; ed è
piano sanza dividerlo, per la sua precedente ragione.

Color d'amore e di pietà sembianti
non preser mai così mirabilmente
viso di donna, per veder sovente
occhi gentili o dolorosi pianti,
[Page 202] come lo vostro, qualora davanti
vedetevi la mia labbia dolente;
sì che per voi mi ven cosa alla mente,
ch'io temo forte non lo cor si schianti.
Io non posso tener gli occhi distructi
che non riguardin voi spesse fïate,
per disiderio di pianger ch'elli ànno.
[Page 203] E voi cresceste sì lor volontate,
che della voglia si consumâr tutti,
ma lagrimar dinanzi a voi non sanno.


 26. 26

Io venni a tanto per la vista di questa donna, che li miei occhi si
cominciaro a dilectare troppo di vederla, onde molte volte me ne
crucciava nel mio cuore ed aveamene per vile assai. Onde più volte
bestemmiava la vanitade degli [Page 204] occhi miei, e dicea loro nel
mio pensero: «Or voi solavate fare piangere chi vedea la vostra dolorosa
conditione, e ora pare che vogliate dimenticarlo per questa donna che vi
mira: che non mira voi, se non in quanto le pesa della gloriosa donna di
cui piangere solete. Ma quanto potete, fate: ché io la vi pur rimembrerò
molto spesso, maladecti occhi, che mai, se non dopo la morte, non
dovrebbero le vostre lagrime avere restate!». E quando così avea detto
fra me medesimo alli miei occhi, e li sospiri m'assalivano grandissimi e
angosciosi. E acciò che questa battaglia che io avea meco non rimanesse
[Page 205] saputa pur dal misero che la sentia, propuosi di fare uno
sonetto e di comprendere in esso questa orribile conditione; e dissi
questo sonetto, lo quale comincia L'amaro lagrimare ed à due parti.
Nella prima parlo agli occhi miei sì come parlava lo mio cuore in me
medesimo; nella seconda rimuovo alcuna dubitatione, manifestando chi è
che così parla: e comincia questa parte quivi Così dice. Potrebbe bene
ancora ricevere più divisioni, ma sariano indarno, però ch'è manifesto
per la precedente ragione.

«L'amaro lagrimar che voi faceste,
oi occhi miei, così lunga stagione,
faceva lagrimar l'altre persone
[Page 206] della pietate, come voi vedeste.
Ora mi par che voi l'oblïereste,
s'i' fosse dal mio lato sì fellone
ch'i' non ven disturbasse ogne cagione,
membrandovi colei cui voi piangeste.
La vostra vanità mi fa pensare
e spaventami sì, ch'io temo forte
del viso d'una donna che vi mira.
Voi non dovreste mai, se non per morte,
[Page 207] la vostra donna ch'è morta oblïare».
Così dice 'l meo core, e poi sospira.


 27. 27

Ricoverai la vista di questa donna in sì nuova conditione, che molte
volte ne pensava sì come di persona che troppo mi piacesse, e pensava di
lei così: «Questa è una donna gentile, bella, giovane e savia, ed è
apparita forse per volontà [Page 208] d'Amore acciò che la mia vita si
riposi». E molte volte pensava più amorosamente, tanto che lo cuore
consentia in lui, cioè nel suo ragionare. E quando io avea consentito
ciò, e io mi ripensava sì come dalla Ragione mosso e dicea fra me
medesimo: «Deh, che pensero è questo, che in così vile modo vuole
consolar me, e non mi lascia quasi altro pensare?». Poi si rilevava un
altro pensero e diceami: «Or tu se' stato in tanta tribulatione; perché
non vuoli tu ritrarre te da tanta amaritudine? Tu vedi che questo è uno
spiramento [Page 209] d'Amore, che ne reca li disiri d'amore dinanzi, ed
è mosso da così gentil parte com'è quella degli occhi della donna che
tanto pietosa ci s'àe mostrata». Onde io, avendo così più volte
combattuto in me medesimo, ancora ne volli dire alquante parole. E però
che la battaglia de' pensieri vinceano coloro che per lei parlavano, mi
parve che si convenisse di parlare a·llei, e dissi questo sonetto, lo
quale comincia Gentile pensero; e dico «Gentile» in quanto ragionava di
gentil donna, ché peraltro era vilissimo. In questo sonetto fo due parti
di me, secondo [Page 210] che li miei pensieri erano divisi. L'una parte
chiamo core, cioè l'appetito; l'altra chiamo anima, cioè la Ragione; e
dico come l'uno dice coll'altro. E che degno sia di chiamare l'appetito
cuore, e la Ragione anima, assai è manifesto a coloro a cui mi piace che
ciò sia aperto. Vero è che nel precedente sonetto io fo la parte del
cuore contra quella degli occhi, e ciò pare contrario di quello che io
dico nel presente; e però dico che ivi lo cuore anche intendo per lo
appetito, però che maggiore desiderio era lo mio ancora di ricordarmi
della gentilissima [Page 211] donna mia, che di vedere costei, avegna
che alcuno appetito n'avessi già, ma leggiero parea: onde appare che
l'uno decto non è contrario all'altro. Questo sonetto à tre parti. Nella
prima comincio a dire a questa donna come lo mio desiderio si volge
tutto verso lei; nella seconda dico come l'anima, cioè la Ragione, dice
al cuore, cioè all'appetito; nella terza dico com'e' le risponde. La
seconda parte comincia quivi L'anima dice; la terza quivi Ei le risponde.

Gentil pensero che parla di voi
sen vene a dimorar meco sovente,
e ragiona d'amor sì dolcemente,
che face consentir lo cor in lui.
[Page 212] L'anima dice al cor: «Chi è costui,
che vene a consolar la nostra mente,
ed è la sua virtù tanto possente,
ch'altro penser non lascia star con noi?»
Ei le risponde: «Oi anima pensosa,
questi è uno spiritel novo d'Amore,
che reca innanzi me li suoi disiri;
e la sua vita, e tutto 'l suo valore,
[Page 213] mosse degli occhi di quella pietosa
che si turbava de' nostri martiri».


 28. 28

Contra questo adversario della Ragione si levòe un die, quasi nell'ora
della nona, una forte ymaginatione in me, che mi parve vedere questa
gloriosa Beatrice con quelle vestimenta sanguigne colle quali apparve
prima agli occhi miei, e pareami giovane in simile etade in quale prima
la vidi. Allora cominciai a pensare di lei, e ricordandomi di lei
secondo [Page 214] l'ordine del tempo passato, lo mio cuore cominciò
dolorosamente a pentere dello desiderio a cui sì vilmente s'avea
lasciato possedere alquanti die contra la constanzia della Ragione: e
discacciato questo cotale malvagio desiderio, si rivolsero tutti li miei
pensamenti alla loro gentilissima Beatrice. E dico che d'allora innanzi
cominciai a pensare di lei sì con tutto lo vergognoso cuore, che li
sospiri manifestavano ciò molte volte, però che quasi tutti diceano nel
loro uscire quello che nel cuore si ragionava, cioè lo nome di quella
gentilissima, e come si partio da noi. E molte volte avenia [Page 215]
che tanto dolore avea in sé alcuno pensero, che io dimenticava lui e là
dov'io era. Per questo raccendimento de' sospiri si raccese lo sollenato
lagrimare, in guisa che li miei occhi pareano due cose che desiderassero
pur di piangere. E spesso avenia che, per lo lungo continuare del
pianto, dintorno a·lloro si facea uno colore purpureo, lo quale suole
apparire per alcuno martirio che altri riceva: onde appare [Page 216]
che della loro vanitate fuoro degnamente guiderdonati, sì che d'allora
innanzi non potero mirare persona che li guardasse sì, che loro potesse
trarre a simile intendimento. Onde io, volendo che cotale desiderio
malvagio e vana tentatione paresse distructo sì che alcuno dubbio non
potessero inducere le rimate parole che io avea dette dinanzi, propuosi
di fare uno sonetto nel quale io comprendessi la sententia di questa
ragione, e dissi allora Lasso, per forza di molti sospiri. E dissi
«Lasso» in quanto mi vergognava di ciò che li miei [Page 217] occhi
aveano così vaneggiato. Questo sonetto non divido, però che assai lo
manifesta la sua ragione.

Lasso, per forza di molti sospiri,
che nascon de' pensier' che son nel core,
gli occhi son vinti, e non ànno valore
di riguardar persona che li miri;
e facti son che paion due disiri
di lagrimare e di mostrar dolore,
e spesse volte piangon sì, ch'Amore
li 'ncerchia di corona di martiri.
[Page 218] Questi penseri, e li sospir' ch'io gitto,
diventano nel cor sì angosciosi,
ch'Amor vi tramortisce, sì lien dole;
però ch'elli ànno in lor, li dolorosi,
quel dolce nome di madonna scripto,
e della morte sua molte parole.


 29. 29

Dopo questa tribulatione avenne, in quel tempo che molta gente va per
vedere quella ymagine benedecta la quale [Page 219] Gesocristo lasciò
a·nnoi per exemplo della Sua bellissima figura, la quale vede la mia
donna gloriosamente, che alquanti peregrini passavano per una via, la
quale è quasi mezzo della cittade ove nacque e vivette e morio la
gentilissima donna, e andavano, secondo che mi parve, molto pensosi.
Onde io pensando a·lloro, dissi fra me medesimo: «Questi peregrini [Page
220] mi paiono di lontana parte, e non credo che anche udissero parlare
di questa donna, e non ne sanno niente; anzi li loro pensieri sono
d'altre cose che di queste qui, ché forse pensano delli loro amici
lontani, li quali noi non conoscemo». Poi dicea fra me medesimo: «Io so
che se e' fossero di propinquo paese, in alcuna vista parrebbero turbati
passando per lo mezzo della dolorosa cittade». Poi dicea fra me
medesimo: «Se io li potesse tenere alquanto, io li pur farei piangere
anzi ch'elli uscissero di questa cittade, però che io direi parole le
quali farebbero piangere chiunque le 'ntendesse». [Page 221] Onde,
passati costoro dalla mia veduta, propuosi di fare uno sonetto nello
quale io manifestasse ciò che io avea detto fra me medesimo; e acciò che
più paresse pietoso, propuosi di dire come se io avessi parlato a·lloro;
e dissi questo sonetto, lo quale comincia Deh, peregrini. E dissi
«peregrini» secondo la larga significatione del vocabolo, ché peregrini
si possono intendere in due modi, in uno largo e in uno strecto: in
largo, in quanto è peregrino chiunque è fuori della sua patria; in modo
strecto non s'intende peregrino se non chi va verso la Casa di Sa'
Iacopo o riede. E però è da sapere [Page 222] che in tre modi si
chiamano propriamente le genti che vanno al servigio dell'Altissimo:
chiamansi palmieri in quanto vanno Oltremare, là onde molte volte recano
la palma; chiamansi peregrini in quanto vanno alla Casa di Galitia, però
che la sepultura di Sa' Iacopo fue più lontana dalla sua patria che
d'alcuno altro apostolo; chiamansi romei in quanto vanno a Roma, là ove
questi cu' io chiamo peregrini andavano. Questo sonetto non divido, però
che assai lo manifesta la sua ragione.

Deh, peregrini, che pensosi andate
[Page 223] forse di cosa che non v'è presente,
venite voi da sì lontana gente
(com'alla vista voi ne dimostrate),
che non piangete quando voi passate
per lo suo mezzo la città dolente,
come quelle persone che neente
par che 'ntendesser la sua gravitate?
Se voi restate per volerlo audire,
[Page 224] certo lo cor d'i sospiri mi dice
che lagrimando n'uscireste poi.
Ell'à perduta la sua beatrice;
e le parole ch'om di lei pò dire
ànno virtù di far piangere altrui.


 30. 30

Poi mandaro due donne gentili a me pregando che io mandassi loro di
queste mie parole rimate. Onde io pensando [Page 225] la loro
nobilitade, propuosi di mandare loro e di fare una cosa nuova, la quale
io mandassi a·lloro con esse, acciò che più onorevolemente adimpiessi li
loro prieghi. E dissi allora uno sonetto lo quale narra del mio stato, e
manda'lo a·lloro col precedente sonetto acompagnato e con un altro che
comincia Venite a 'ntendere. Lo sonetto lo quale io feci allora comincia
Oltre la spera, lo quale à in sé cinque parti. Nella prima dico là ove
va lo mio pensero, nominandolo per nome d'alcuno suo effecto. Nella
seconda dico perché va lassù, cioè chi lo fa così andare. Nella terza
dico quello che vide, cioè una donna onorata lassù. E chiamolo allora
«spirito peregrino», acciò che spiritualmente va lassù e, sì come
peregrino lo quale è fuori della sua patria, vi stae. Nella quarta dico
come elli la vede tale, cioè in tale qualitate, [Page 226] che io no·llo
posso intendere, cioè a dire che lo mio pensero sale nella qualità di
costei in grado che lo mio intellecto nol può comprendere; con ciò sia
cosa che lo nostro intellecto s'abbia a quelle benedecte anime sì come
l'occhio debole al sole: e ciò dice lo Phylosofo nel secondo della
Metafisica. Nella quinta dico che, avegna che io non possa intendere là
ove lo pensero mi trae, cioè alla sua mirabile qualitade, almeno intendo
questo, cioè che tutto è lo cotale pensare della mia donna, però ch'io
sento lo suo nome spesso nel mio [Page 227] pensero: e nel fine di
questa quinta parte dico «donne mie care», a dare ad intendere che sono
donne coloro a cui io parlo. La seconda parte comincia quivi
intelligenza nova; la terza quivi Quand'elli è giunto; la quarta quivi
Vedela tale; la quinta quivi So io che parla. Potrebbesi più sottilmente
ancora dividere e più sottilmente fare intendere; ma puotesi passare con
questa divisa, e però non mi trametto di più dividerlo.

Oltre la spera che più larga gira
[Page 228] passa 'l sospiro ch'esce del mio core:
intelligenza nova, che l'Amore
piangendo mette in lui, pur sù lo tira.
Quand'elli è giunto là ove disira,
vede una donna che riceve onore,
e luce sì, che per lo suo splendore
lo peregrino spirito la mira.
Vedela tal, che quando 'l mi ridice,
io no·llo 'ntendo, sì parla sottile
[Page 229] al cor dolente, che lo fa parlare.
So io che parla di quella gentile,
però che spesso ricorda Beatrice,
sì ch'io lo 'ntendo ben, donne mie care.


 31. 31

Apresso questo sonetto apparve a me una mirabile visione, [Page 230]
nella quale io vidi cose che mi fecero proporre di non dire più di
questa benedecta infino a tanto che io potessi più degnamente tractare
di lei. E di venire a·cciò io studio quanto posso, sì com'ella sae,
veracemente. Sì che, se piacere sarà di [Page 231] Colui a cui tutte le
cose vivono, che la mia vita duri per alquanti anni, io spero di dire di
lei quello che mai non fue detto d'alcuna. E poi piaccia a colui che è
sire della cortesia che la mia anima sen possa gire a vedere la gloria
della sua donna, cioè di quella benedecta Beatrice, la quale
gloriosamente mira nella faccia di Colui «qui est per omnia secula
benedictus». [Page 232]

Home <http://www.bibliotecaitaliana.it/> 
Dante Alighieri. Date: 2003

Sapienza | Università di Roma <https://www.uniroma1.it/>

© Copyright 2024 Sapienza Università di Roma

Contatti <http://www.bibliotecaitaliana.it/page/733>